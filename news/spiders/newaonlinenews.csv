headline,final_news,additional_info
भारतीय पक्षं महाकाली खुसिया धार हिलेत्यंबलय् विवाद,"दार्चुलाय् भारतीय पक्षं महाकाली खुसिया धार नेपाःपाखे स्वकाः तटबन्धन यायेत्यंबलय् विवाद ब्वलंगु दु । जिल्ला सदरमुकाम खलंगाय् च्वंगु नेपाल व भारत स्वाइग्ु तांया दक्षिण व उत्तरपाखेया ब्वय् भारतीय पक्षं लःया बहाब नेपाःपाखे स्वकाः तटबन्धन यायेत्यंबलय् विवाद ब्वलंगु स्थानीय प्रशासनं जानकारी ब्यूगु दु । तांया उत्तरपाखे लाःगु क्षेत्रय् तटबन्धन यायेगु विषयस निगुलिं पक्षया प्राविधिकया अध्ययन लिपा जक ज्या न्ह्याकेगु मौखिक समझदारी अःखः भारतीय पक्षं ज्या यायेधुंकाः आइतवाः खलंगा क्षेत्र तनावग्रस्त जूगु खः । उगु झ्वलय् ढुंगामुढा हानाहान तकं जूगु खःसा छुं ई नाका तकं बन्द याःगु खः । वहे विषययात कयाः सोमवाः सुथय् नं भारतीय पक्षं महाकाली तांमय् वयेवनेगुलि रोक तःगु खः तर आः निगुलिं पक्षदथुइ सहलह यायेगु समझदारी लिपा आवागमन चाःगु दु । दार्चुलाया सहायक प्रमुख जिल्ला अधिकारी हेमन्ती साउदं भारतीय पक्षं तांया उत्तरपाखेया भागय् तटबन्धन निर्माण याःबलय् लःया धार नेपाःपाखे छ्वयाहये त्यंबलय् विवाद जूगु धाःगु दु । साउदं धाःगु दु, ‘भारतीय पक्षं नेपाःपाखे लःया निकास यानाः तटबन्धन निर्माणया ज्या याये धाःगु खः । जिमिसं निगुलिं पक्षया प्राविधिक तकंया मंकाः बैठक च्वनाः छु गुकथं न्ह्यःने वनेफइ सहलह याये धयागु खः । तर इमिसं ज्या मदिकेधुंकाः विवाद जूगु खः । हाकनं बैठक च्वनाः सहलह यायेगु समझदारी जूगु दु ।’","नेवा: अनलाइन न्युज – ललेन्द्र शाक्य | २०७९ मङ्सिर १९, सोमबार १४:१३:५६  "
"मौन अवधि( चुनाव प्रचारया पोस्ट लाइक, कमेन्ट व सेयर याये मदु","मंसिर ४ गते जुइगु् प्रतिनिधि सभा व प्रदेश सभा चुनावया नितिं वंगु चान्हय्  १२ बजे निसें स्थिर ई न्ह्याःगु दु । थुगु इलय् दल वा उम्मेदवारतय्सं चुनावी प्रचारप्रसार याये दइमखु । निर्वाचन प्रचारप्रसार सम्बन्धी गुगु नं कथंया सामग्री फेसबुक, ट्वीटर, युट्युब लिसें सामाजिक सञ्जालय्  मतयेत निर्वाचन आयोगं इनाप याःगु खः । चुनावी प्रचार सामग्री सामाजिक सञ्जालमा मतेय्त व लाइक, कमेन्ट, सेयर, ट्याग वा प्रतिकमेन्ट तकं मयायेत आयोगं प्रयोगकर्तातय्त इनाप याःगु दु । आयोगं सामाजिक सञ्जाल व अनलाइन सञ्चार माध्यम पाखें राजनीतिक दल वा उम्मेदवारतय् विज्ञापन मययायेत थुकथं थ्वया न्हयः यानातःगु प्रचार ज्वलं चिइकेत इनाप याःगु दु ।  ","नेवा: अनलाइन न्युज – निश्चल | २०७९ मङ्सिर २, शुक्रबार ११:४७:५२  "
शताब्दी पुरूष जोशीयात राष्ट्रिय सम्मानसहित अन्तिम बिदाई,"शताब्दी पुरूष सत्यमोहन जोशीयात राष्ट्रिय सम्मानसहित अन्तिम बिदाई याःगु दु । १०३ दँय् मदुम्ह जोशीयात सरकारं थौं आइतवाः राष्ट्रिय सम्मानसहित अन्तिम बिदाई याःगु खः । मदुम्ह जोशीयात नेपाल प्रहरीया छगू टुकडीइ शोक सलामी ब्यूगु खः । थ्वया न्ह्यःःयल महानगरपालिकाय् जोशीया पार्थिव शरीरय् प्रधानमन्त्री शेरबहादुर देउवां राष्ट्रिय ध्वाये  फायेका अन्तिम श्रद्धाञ्जली ब्यूगु खः । महानगर परिसरय् जोशीयात मन्त्री, राजनीतिक दलका शीर्ष नेता,   नेवाः न्ह्यलुवाः,  कलाकार व सर्वसाधारणं अन्तिम श्रद्धाञ्जली देछागु खः ।    ","नेवा: अनलाइन न्युज – निश्चल | २०७९ आश्विन ३०, आइतबार १८:१४:४४  "
वाङ्मय शताब्दी पुरूष सत्यमोहन जोशीया जातः च्याका अन्तिम संस्कार,१०३ दँय् आइतवाः मदुम्ह वाङ्मय शताब्दी पुरूष सत्यमोहन जोशीया जातः च्याका अन्तिम संस्कार याःगु दु । थःगु सिइम्ह अध्ययन नितिं किष्ट अस्पतालयात लः ल्हाम्ह जोशीया अन्तिम इच्छा कथं थथे अस्पतालया सिइम्ह दान याये धुंकाः जोशीया तःधिम्ह काय् अनुराज व चिइधिम्ह काय् डा.पूर्णराजं आइतवाः बहनिं ६ बजे जुयाः १४ मिनेट वंगु इलय् शंखमूलया बागमती घाटय् जातः च्याका जोशीया अन्तिम संस्कार याःगु खः ।,"नेवा: अनलाइन न्युज | २०७९ आश्विन ३१, सोमबार ०८:१५:०८  "
राष्ट्रपति विद्यादेवी भण्डारीयात कोरोना संक्रमण पुष्टि,राष्ट्रपति विद्यादेवी भण्डारीयात कोरोना संक्रमण पुष्टि जुगु दु ।,"नेवा: अनलाइन न्युज | २०७९ आश्विन २४, सोमबार १२:४५:०५  "
मोहनिया लसताय् राष्ट्रपतिं विशिष्ट व्यक्तिपिं व सर्वसाधारणयात सिन्ह तिकिइगु,"राष्ट्रपति विद्यादेवी भण्डारीं मोहनि नख ःया लसताय् विशिष्ट व्यक्तिपिं व सर्वसाधारणयात सिन्हं तिंका प्रसाद बिइगु जुगु दु । राष्ट्रपति कार्यालयका प्रवक्ता सागर आचार्यया कथं असोज १९ गते बुधवाःदशमीया न्हिं राष्ट्रपति पाखें थथे ज्याठवः तःगु खः । राष्ट्रपति कार्यालय तयार याःगु कार्यतालिका कथं व्यवस्थापिका, कार्यपालिका, न्यायपालिकाका प्रमुख, मन्त्रीगण, प्रदेश प्रमुख, न्यायाधीश, सांसद, संवैधानिक निकायया पदाधिकारी लिसें विशिष्ट व्यक्तियात हिनय् २ बजे निसें ३ बजे कत सिन्हं तिकिगु जुगु  दु । सर्वसाधारणयात हिनय् ३ बजे निसें सनिलय् ५ बजे तक सिन्हं तिकिगु जुगु दु ।","नेवा: अनलाइन न्युज | २०७९ आश्विन १७, सोमबार २२:०८:१४  "
न्हूदँ व नेवाः आन्दोलनया न्ह्यलुवाः पद्मरत्न तुलाधरयात लुमंकल,"नेपाल संवत न्हूदँ आन्न्दोनल, नेवाः आन्दोलनया न्ह्यलुवाः लिसे.मानव अघिकारवादी नेता पद्मरत्न तुलाधरया प्यक्वःगु पुण्यतिथि थीथी कथं थौ. हनाच्वंगु दु । थौं शनिवाः सुथय् येँया शखधर पार्कय् पद्मरत्न तुलाधरया झ्वाता क्वय पद्मरत्न लुमंन्ति दबू पाखें तःजिक ज्याझ्वः यानाः वयकःयात लुंमकुगु दु । उगु ज्याझ्वलय् थीथी ख्यःयापिं ब्यक्तिपिन्सं तुलाधरया यागदानयात कयाः थःथःगु बिचाः प्वंकादिगु  खः । अथे हे थौ. सुथय् नेपाल संवत राट्रिय न्हूदँ समारोह समिति ११४३ या नायः प्रा.डा. नरेशमान बज्राचार्य लिसें समारोह समितिया दुजः पिन्सं तुलाधरया झ्वाता स्वा देछाया श्रदाभाव प्वंकुगु दु । समारोह समितिया नायः बज्राचार्य तुलाधरं यानादिगु यागदानया लिसें वयकः नाप जुयाःगु ईया लुमंन्ति न्यंकादिगु खः ।","नेवा: अनलाइन न्युज | २०७९ कार्तिक ५, शनिबार १२:५३:२५  "
डेंगु संक्रमण कारण २१ म्ह सिया ज्यान वन,"नेपालय् वंगु न्यावाःया डेंगु संक्रमण कारण २१ म्ह सिया ज्यान वंगु दु । स्वास्थ्य व जनसङ्ख्या मन्त्रालयया कथं साउन महिनाय् थुखें २१ म्ह ज्यान वंगु खः ।  ७५ जिल्लाय् डेंगु न्यंनाः १७,५९४ म्ह संक्रमण पुष्टि जुगु दु । दकलय् अप्वः बागमती प्रदेशय् जक १२,९४७ म्ह डेंगु संक्रमित जुगु दु ।  अथे हे लुम्बिनी प्रदेशय् २६४३ म्ह संक्रमित जुगु दुसा १ नम्बर प्रदेशय् ५६० म्ह संक्रमित जुगु दु । सुदुरपश्चिम प्रदेशय् ५६७, गण्डकी प्रदेशय् ४०९, मधेश प्रदेशय् २१६ व कर्णाली प्रदेशय्  २०७ म्ह संक्रमित जुगु मन्त्रालयं न्ह्यथंगु दु ।","नेवा: अनलाइन न्युज | २०७९ आश्विन ४, मंगलबार २१:०६:३६  "
कोरोना : थौं ५४ म्हेसिके संक्रमण,लिपांगु २४ घौ दुने थौं मंगलवाः ५४ म्हेसिके कोरोना भाइरस संक्रमण पुष्टि जूगु दु । स्वास्थ्य व जनसंख्या मन्त्रालयया कथं १ हजार ७२९ म्हेसिगु पीसीआर परीक्षणय् ४२ म्ह व २ हजार १०० म्हेसिगु एन्टिजेन परीक्षणय् १२ म्ह यानाः ५४ म्हेसिके संक्रमण पुष्टि जूगु खः ।,"नेवा: अनलाइन न्युज – ललेन्द्र शाक्य | २०७९ आश्विन ११, मंगलबार १६:५०:५१  "
बलिभोग न्यूनीकरणया नितिं सचेतना र्‍याली,"पाँचथरय् बलिभोग न्यूनीकरणया सन्देश आजु तयाः सचेतना र्‍याली पिकाःगु दु । मोहनियन इलय् बिइगु पशुबली न्यूनीकरण यायेगु नितिं प्रेमवाद नेपालं थथे सदरमुकाम फिदिमइ र्‍याली पिकाःगु खः । र्‍यालीमा सहभागीजुपिन्सं प्राणीया दुःख नं थःगु हे दुःखसरह जुगुलिं उमित बलि बिइमते, सम्पूर्ण प्राणीयात मतिना याः, बलिभोग न्यूनीकरण यायेनू, आदी नारा च्वयातःगु प्ले कार्ड व ब्यानर ज्वनाः वःगु खः । ज्याझ्वलय् प्रेमवाद नेपाल (हेभन्ली पाथ नेपाल)  ब्रह्मकुमारी राजयोग सेवा केन्द्र लिसें बौद्ध धर्मावलम्वीतय्सं ब्वति काःगु खः ।","नेवा: अनलाइन न्युज | २०७९ आश्विन १७, सोमबार २३:३०:१७  "
टुकुचा खुसि मिचे यानाः दयेकातःगु संरचना मथुनेत अन्तरकालीन आदेश जारी,उच्च अदालत यलं टुकुचा खुसि मिचे यानाः दयेकातःगु संरचना मथुनेत अन्तरकालीन आदेश जारी याःगु दु । प्रेसिडेन्ट ट्राभल्स एण्ड टुर्स प्रालिया पाखें भोलाविक्रम थापा लिसेंया ब्यक्तिपिन्सं दायर याःगु रिटया सुनुवाइ यासेंदै न्यायाधीश दिपेन्द्रबहादुर बमया इजलासं टुकुचा खुसियात मिचे यानाः दयेकातयातःगु संचना तत्काल मथुनेत थथे अन्तरकालीन आदेश जारी याःगु खः । येँ महानगरपालिकां टुकुचा खुसि मिचे यानाः दयेकातःगु संरचना धमाधम थौकन्हय् थनाच्वंगु दु । महानगरं जय नेपाल सिनेमा हलया हलया संरचना व लक्ष्मी बैंकया संरचना दुनें टुकुचा खुसि लुइकुगु खः । अदालतंअसोज ५ गते निगू पक्षयात सहलह यायेत सःतुगु दु । प्रक्रिया बमोजिम नक्सा पास यानातःगु व निर्माण सम्पन्नया प्रमाणपत्र तकं कयातःगुलिं तत्काल संरचना मथुनेत अन्तरकालीन आदेश ब्यूगु खँ उच्च अदालत यलया रजिस्ट्रार ठगिन्द्र कट्टेलं जानकारी ब्यूगु दु ।      ,"नेवा: अनलाइन न्युज | २०७९ आश्विन २, आइतबार १८:१८:२६  "
चोलेन्द्रयात बियातःगु सुरक्षाकर्मी लित सःतल,निलम्बित प्रधान न्यायाधीश चोलेन्द्र शमशेर जबराया सुरक्षाय् च्वनाच्वपिं सुरक्षाकर्मीयात सःतुगु दु । प्रहरी प्रधान कार्यालयया अगुवा गाडी लिसें सुरक्षाकर्मीतय्त थथे लित सःतेगु निर्णय याःगु खः ।,"नेवा: अनलाइन न्युज | २०७९ आश्विन २, आइतबार १८:३८:३५  "
वंगु २४ घण्टाय् २०३ म्ह कोरोना भाइरस संक्रमण पुष्टि,येँ– वंगु २४ घण्टाय् २०३ म्ह कोरोना भाइरस संक्रमण पुष्टि जुगु दु । स्वास्थ्य व जनसंख्या मन्त्रालयया कथं १३०० पीसीआर परीक्षणय् ८७ म्ह व ३७५९ एन्टिजेन परीक्षणय् ११६ म्ह नापं यानाःल् २०३ म्ह संक्रमण पुष्टि जुगु दु ।,"नेवा: अनलाइन न्युज | २०७९ भाद्र २८, मंगलबार १७:४७:५९  "
" श्रद्धा, आस्था व निष्ठाया पूजा किजापूजा ","  यमपञ्चक अर्थात् स्वन्ति नखःया न्यान्हुया दिं व दकले लिपांगु दिं थौं किजापूजा तःकेहेँपिन्सं थः दाजुकिजापिन्त श्रद्धा, आस्था व निष्ठाया नापं ताः आयु, आरोग्य व ऐश्वर्य प्राप्तिया कामना यानाः न्याता रंगी सिन्हः तिकाः तःजिक न्यायेकी । तःकेहेँपिन्सं थः दाजुकिजायात सिन्हः तिकेधुंकाः दाजुकिजां नं तःकेहेँपिन्त न्याता रंगी सिन्हः तिकीगु चलन दु । तःकेहेँपिन्त पूजा यानाः अखण्ड सौभाग्य, सुखद् दाम्पत्य जीवन व ऐश्वर्य बृद्धिया नितिं आशिर्वाद बिइगु शास्त्रीय विधान दूगु नेपाल पञ्चाङ निर्णायक समितिया नायः व धर्मशास्त्रविद् प्रा। डा। रामचन्द्र गौतमं जानकारी बियादीगु दु । थौं किजापूजाया साइत सुथय् ११ः३७ता इलय् बांलाःगु साइत खः धकाः वय्कः गौतमं जानकारी बियादीगु दु ।  थगु दँय् सिन्ह तिकीपिं तःकेहेँपिं पश्चिम व दाजुकिजापिं पूर्व स्वयेमाःगु नं समितिं जानकारी ब्यूगु दु । आः चन्द्रमा उत्तरय् लाःगुलिं आशिर्वादा बिइम्ह मनूया जवय् लाकेगु नितिं थुज्वःगु निर्णय याःगु खः । ‘सप्तरंगी सिन्ह धकाः थीथी कथंया प्रचार प्रसाच याःसां नं स्वन्तिइ तिकीगु सिन्हःया रंग ह्याउँगु, तुयुगु, म्हासुगु, वांउगु व वचुगु यानाः न्याना रंग धकाः शास्त्रय् न्ह्यथनातःगु दु’ धकाः समितिया नायः गौतमं धयादीगु दु । थौंया दिं तःकेहेँपिं व दाजुकिजापिं मदुपिन्सं दयेकाः वा नालाः सां किजापूजा यायेमाः धैगु शास्त्रीय मान्यता तकं दु ।","नेवा: अनलाइन न्युज – निश्चल | २०७९ कार्तिक १०, बिहिबार ०८:५७:४५  "
तिंख्यलय् संविधान दिवस,"थौं सोमवाः च्याक्वःगु संविधान दिवस । सरकारं संविधान दिवसया लसताय् तःजिक उगु दिवस न्यायेकूगु दु ।  संविधान सदवस मूल समारोह समितिपाखें तिंख्यःया सैनिक मञ्चय् थौं सोमवाः सुथय् ग्वसाः ग्वःगु विशेष ज्याझ्वलय् राष्ट्रपति विद्यादेवी भण्डारी उपस्थित जूगु खः । ज्याझ्वलय् उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश दीपककुमार कार्की, सभामुख अग्नीप्रसाद सापकोटा, राष्ट्रिय सभाया नायः गणेशप्रसाद तिमिल्सिना, मन्त्रीगण, संवैधानिक निकायया प्रमुख, सरकारया उच्च अधिकारी, मित्रराष्ट्र व नियोगया प्रमुख व प्रतिनिधिपिनिगु उपस्थिति दूगु खः । ज्याझ्वलय् नेपाली सेनाया हेलिकोप्टरपाखें स्वांवा गायेकूगु खःसा थीथी सांस्कृतिक झाँकीया लिसें नेपाली सेना, नेपाल प्रहरी व सशस्त्र प्रहरी बलपाखें राष्ट्रिय धूनलिसें ब्याण्डबाजा ब्वज्या याःगु खः । ज्याझ्वःयात प्रधानमन्त्री शेरबहादुर देउवां विशेष सम्बोधन याःगु खः । ","नेवा: अनलाइन न्युज – ललेन्द्र शाक्य | २०७९ आश्विन ३, सोमबार १२:४८:३७  "
न्हूगु दँया लसताय् राष्ट्रपति पाखें भितुना देछा,"राष्ट्रपति विद्यादेवी भण्डारी नेपाल संवत् ११४३ प्रारम्भ जुगु लसताय् स्वदेश व विदेशय् च्वनाच्वपिं सकल नेपाःमिं पिन्त सुख, शान्ति व समृद्धिया नितिं भिंतुना देछानादिगु दु ।","नेवा: अनलाइन न्युज | २०७९ कार्तिक ९, बुधबार २२:२०:२०  "
बसन्तपुरय् तःजिक न्यायेकल भिंतना ज्याझ्वः ,"नेपाल संवत न्हूगु दँ राट्रिय समारोह समिति ११४३ या ग्वसालय् येँया बसन्तपुरय् तःजिक भिंतुना सभा व ¥याली याःगु दु ् बसन्तप्रं न्ह्याःगु ¥याली द्वलं द्वः मनूतयसं ब्वति काःगु दुसा सलसं बाजं खलकं ब्वति काःगु खः । बसन्तपुरं न्ह्याःगु ¥याली येँया थःने त्वाः क्वःने त्वाः चाहीला यबसन्तपुय् थ्यंका सभा जुगु खः  प्रधानमन्त्री शेरबहादुर देउवाया मू पाहाँसुइ जुगु उगु सभाय् संस्कृति मन्त्री जीवनराम श्रेष्, पूर्व उप प्रधानमन्त्री प्रकाशमान सिं, येँ महानगरपालिकाया मेयर बानेन शाशा उप मेयर सुनिता डंगोल लिसें समारोह समितिया सल्लाकारपिं उपस्थिति जुगु खः । समारोह समितिया नायः प्रा.डा. नरेशमान बज्राचार्यया सभापित्वय् जुगु उगु ज्याझ्वलय् मेयर शाह नं लसकुश यानादिगु खः । अथे हे देय् न्यकं थौ. थीथी जिल्ला व लागाय् ११४३ न्हूगु दँया न्हिंयात लसकुस यासें भिंतना सभा व ¥याली याःगु दु । ","नेवा: अनलाइन न्युज | २०७९ कार्तिक ९, बुधबार २२:४०:३५  "
"भाषा, कला व लोक साहित्य लागाय् महत्वपूर्ण निधि सत्यमोहन जोशीः प्रधानमन्त्री देउवा","नेपाल भाषा मंकाः खलः यलया ग्वसालय् थौं शुक्रवाः यलया मंगलबजारय् वाङ्‍मय शताब्दी पुरुष सत्यमोहन जोशी मदुगु १३ न्हूयापुण्य तिथिसं बिचाः मुज्या ज्याझ्वः याःगु दु । उगु बिचाः मुज्याय् प्रधमनमन्त्री शेरबहादुर देउवां वाङ्‍मय शताब्दी पुरुष सत्यमोहन जोशी देय्या भाषा, कला तथा लोक साहित्य लागाय् महत्वपूर्ण निधि जुगु बिचाः प्वंकादिगु दु ।  प्रधानमन्त्री देउवां शताब्दी पुरुष जोशी सरल जीवनया पर्याय जुगु व नेपाल र चीनया सांस्कृतिक सम्बन्ध स्थापित यायेत महत्वपूर्ण भूमिका म्हितादिम्ह ब्यक्ति जुगु बिचाः प्वंकादिगु खः । संस्कृति, पर्यटन व नागरिक उड्डयनमन्त्री जीवनराम श्रेष्ठ जोशी थे जाम्ह विद्वान व्यक्तित्व संसारय् म्हो जक बुइगु वयकः बहु गुण सम्पन्न व्यक्तित्व, विज्ञता व देशया साहित्य व संस्कृति उजागर यायेगु योगदान अतुलनीय व अविस्मरणीय ज्या याःगु बिचाः तयादिगु खः । यल महानगरपालिकाया मेयर चिरिबाबु महर्जनं जोशीया निधनं ए सत्यमोहन जोशया माहिला छोरा अनुराज जोशी थः अबु शताब्दी पुरुषको सम्मानय् स्वगू कथंया मुद्रा र हुलाक टिकट प्रकाशन यानाः राज्य विशिष्ट सम्मान याःगु धासें वयकः मदया याःगु बिदा घोषणा नं तःधंगु खँ जुगु बिचा ः तयादिगु खः ।","नेवा: अनलाइन न्युज – निश्चल | २०७९ कार्तिक ११, शुक्रबार २१:११:१७  "
न्हूदँ समारोह समिति शंखधर दिवस न्यायेकेगु तयारी ,येँ– नेपाल संवत न्हूगु दँ राट्रिय समारोह समिति ११४३ न्हूदँ ११४३ तःजिक न्यायेकेगु क्वचायेवं नेपाल संवतया प्रवद्धक शखधर दिवस न्यायेकेगु तयारी याःगु दु । नेपाल सरकार पाखें शखधर शाख्वायात राट्रय विभुति घोष्णायाःगु न्हिंया लुमन्ति देय् दँसं कछला थ्व दशमीया न्हिं शखधर हनावयाच्वंगु खः ।  थुगु न्हिं थ्व दँय् कार्तिक १७ गते बिहीवाः लाः । समारोह समितिं ब्यूगु जानकारी कथं थुगु न्हिं सुथय् ७ बजे लखुर्तिथ व हिनय् ४ बजे भोताहिति शखधर उद्यान ज्याझ्वः याइगु जुगु दु ।,"नेवा: अनलाइन न्युज – निश्चल | २०७९ कार्तिक ११, शुक्रबार १४:१९:५९  "
थुगसी शंखधर दिवस प्यथाय् हनिगु ,नेपाल संवत न्हूदँ राट्रिय समारोह समिति ११४३ या ग्वसालय् व इनापय् थुगसी शंखधर दिवस येँया त्यथाय् हनिगु जुगु दु ।  कछलाथ्व दशमि कार्तिक १७ गतेया न्हिं थथे हनेत्यंगु खः । समारोह समितिं ब्यूगु जानकारी कथं थुगु न्हिं सुथय् ७ बजे लखुर्तिथ व हिनय् ४ बजे भोताहिति शखधर उद्यान ज्याझ्वः याइगु जुगु दु । अथे हे सुथय् १० बजे असनय् असन सेवा समितिया ग्वसालय् व सुथय् ११ बजे थहितिं थहिति मानन्धर गुथीया ग्वसालय् हनेत्यंगु दु । नेपाल सरकार पाखें शखधर शाख्वायात राट्रय विभुति घोष्णायाःगु न्हिंया लुमन्ति देय् दँसं कछला थ्व दशमीया न्हिं शखधर हनावयाच्वंगु खः । ,"नेवा: अनलाइन न्युज – निश्चल | २०७९ कार्तिक १४, सोमबार ११:११:४२  "
शंखधर शाख्वा सु ख ? ( भिडिओ म्ये ),कछलाथ्व दशमि कार्तिक १७ गते न्हिं कन्हय् नेपाल संवत न्हूदँ राट्रिय समारोह समिति ११४३ या ग्वसालय् व इनापय् थुगसी शंखधर दिवस येँया प्यथाय् हनिगु जुगु दु । कहय् सुथय् ७ बजे लखुर्तिथ व हिनय् ४ बजे भोताहिति शखधर उद्यान ज्याझ्वः याइगु जुगु दु । अथे हे सुथय् १० बजे असनय् असन सेवा समितिया ग्वसालय् व सुथय् ११ बजे थहितिं थहिति मानन्धर गुथीया ग्वसालय् हनेत्यंगु दु । नेपाल सरकार पाखें शखधर शाख्वायात राट्रय विभुति घोषणायाःगु न्हिंया लुमन्ति देय् दँसं कछला थ्व दशमीया न्हिं शखधर हनावयाच्वंगु खः ।,"नेवा: अनलाइन न्युज | २०७९ कार्तिक १६, बुधबार ०९:२५:१३  "
"कात्तिक १७ गते निसें मङ्सिर १ तक जुलुस, आमसभा व कोणसभा याये दइगु","वयेत्यंगु निर्वाचनमा उम्मेदवारतय्सं कात्तिक १७ गते निसें मङ्सिर १ गते तक प्रचारप्रसारअन्तर्गत जुलुस, आमसभा, कोणसभा याये दइगु जुगु दु ।मङ्सिर ४ गते जुइत्यंगु प्रतिनिधिसभा व प्रदेशसभा सदस्य निर्वाचनया नितिं जारी याःगु निर्वाचन आचारसंहिता, २०७९ बमोजिम जुलुस, आमसभा व कोणसभा याये दइगु खँ स्पष्ट याःगु दु । आचारसंहिताया  दफा १३ य् राजनीतिक दल, उम्मेदवार, दलया भ्रातृ सङ्गठन व सम्बन्धित व्यक्ति जुलुस, आमसभा, कोणसभा, बैठक, भेला वा निर्वाचन प्रचारप्रसारसम्बन्धी ज्या यायेत पालना यायेमाःगु आचरणया व्यवस्था याःगु दु ।  दफा १३ या कथं उम्मेदवारया अन्तिम नामावली प्रकाशन जुइ धुंकाः मतदान जुइगु १७ न्हू न्ह्यः निसें जक निर्वाचन प्रचारप्रसारअन्तर्गत जुलुस, आमसभा, कोणसभा याये दइगु व  सञ्चारमाध्यमय् थःगु निर्वाचनसम्बन्धी सामग्री प्रकाशन वा प्रसारण याये दइगु व्यवस्था दुगु आयोगका प्रवक्ता शालिग्राम शर्मा पौडेलं थौं पित ब्यूगु विज्ञप्तिइ न्ह्यथंगु दु ।","नेवा: अनलाइन न्युज | २०७९ कार्तिक १४, सोमबार १९:५९:२२  "
बुधवाः निसें सरकारी कार्यालय छघौ न्ह्यः हे बन्द जुइगु,थौ बुधवाः नं निसें सरकारी कार्यालय स्वलाया नितिं छघौ न्ह्यः हे बन्द जुइगु जुगु दु । गृह मन्त्रालय वैशाख २६ गते राजपत्रय्  सूचना जारी याःगु खः । उगु  सूचना कथं कात्तिक १६ गते निसें माघ १५ गते तक थथे छघौ न्ह्यः हे कार्यालय बन्द यायेगु खा ह्न्यथंनातःगु दु । थौं कात्तिक १६ गते निसें माघ १५ गतेतक कार्यालय ई सुथय् साढे ९ बजेनिसें सनलय साढे चार बजे तक जुगु दु । थ्वया न्ह्इः साढे ५ तक कार्यालय चाइगु खः ।,"नेवा: अनलाइन न्युज | २०७९ कार्तिक १६, बुधबार १४:५३:२४  "
नेपालय् थप ११९ म्ह कोरोना सङ्क्रमण पुष्टि ,नेपालय् थप ११९ म्ह कोरोनाभाइरसया सङ्क्रमण पुष्टि जुगु दु । ४०८४ म्हसिया  नमुना परीक्षण पीसीआर विधि पाखें यायेगु झ्वलय् ८९ म्ह व एन्टिजेन पाखें ३० म्ह सङ्क्रमण पुष्टि जुगु खः ।,"नेवा: अनलाइन न्युज | २०७९ भाद्र २९, बुधबार १७:४०:५०  "
जापानय नितिं ब्वगु वायुसेवा निगमया वाइडबडी कुँ वयेवं येँ लिहाँव,जापानया नारिता वनेगु नितिं ब्वगु नेपाल वायुसेवा निगमया वाइडबडी जहाजय् कुँ वयेवं थथे ३० मिनेट लिपा हे येँ लिहाँ वःगु दु । कार्गो सामानतय्गु थासं थथे कुँ वयेवं १८४ यात्रु ज्वनाः नारिता नितिं  म्हिगः बहनिं ११ बजे ब्वगु आरए ४३३ उडान नम्बरया जहाज थथे ३० मिनेट लिपा येँ लिहाँवःगु खः । प्राविधिक जाँच लिपा थौं हानं उगु जहाज नारिता निति ब्वयेकेगु तयारी याःगु खँ सिइदुगु दु ।,"नेवा: अनलाइन न्युज – निश्चल | २०७९ भाद्र २९, बुधबार ०८:४२:०९  "
"चिनियाँ जनकंग्रेस, स्थायी समितिया नायः ली चान्सुं ख्वप देय् चाहिल ","नेपाः प्यन्हू न्यकंया औपचारिक भ्रमणय् दुम्ह  चिनियाँ जनकंग्रेस, स्थायी समितिया नायः ली चान्सु थौं बुधवाः ख्वपया ऐतिहासिक सम्पदात अवलोकन यानादिगु दु । सुथय् ९ं२० बजे ऐतिहासिक विश्व सम्पदा सूचीइ सूचीकृत ख्वपया लाकुलि थ्यम्ह नायःलीयात ख्वप नगरपालिकाया मेयर सुनिल प्रजापति, सङ्घीय सांसद प्रेम सुवाल, बाग्मती प्रदेशसभा सदस्य सुरेन्द्रराज गोसाईं, सृजना गोसाईं, नगरपालिकाया उपप्रमुख रजनी जोशी, भक्तपुरका प्रमुख जिल्ला अधिकारी रुद्रादेवी शर्मा लिसें नगर कार्यपालिकाया सदस्यपन्सिं लसकुस याःगु खः । नायः ली सिें वःगु प्रतिनिधिमण्डलया सदस्यतय्त नगरपालिकां लसकुस यायेगु कथं लायकु िदबूलीइ ऐतिहासिक भैरव प्याखँ अवलोकन याकुगु खः । नायः ली उगु प्याखनं चिनियाँ संस्कृति लुमंका ब्यूगु धासें चीन व नेपाःया संस्कृति मिले जुगु प्वंकादिगु खः । वयकलं न्ययेन्यापा झ्याः लायकु स्वर्णद्वार, लुँहिति अवलोकन याःगु खः ।","नेवा: अनलाइन न्युज | २०७९ भाद्र २९, बुधबार १७:२५:४९  "
भूमिहीन सुकुम्बासी पिन्त जग्गा बिइत सूचं पिकाल,"स्वनिग लिसें थीथी स्थानीय तहया भूमिहीन व अव्यवस्थित बसोबासीयात जग्गा बिइत सूचं पिदँगु दु । राष्ट्रिय भूमि आयोगं भूमिहीन सुकुम्बासी व अव्यवस्थित बसोबासीयात जग्गा बिइगु प्रयोजनया नितिं निवेदन माग याःगु दु । आयोगं येँ महानगरपालिका लिसें थीथी २८ जिल्लाया स्थानीय तहया भूमिहीनया लगत संकलन यायेगु नितिं ३५ न्हिंया सूचंया आह्वान याःगु खः । भूमिहीन  दलित,  भूमिहीन  सुकुम्बासी व अव्यवस्थित  बसोबासी  जग्गा  पाउन आयोगं तोके याःगु ढाँचा बमोजिम निवेदन फाराम भरे यानाः सूचना प्रकाशन जुगु मिति ३५ न्हू दुने स्थानीय तह पाखें वःपिं लगत संकलक मार्फत पेश यायेत सूचलय् न्ह्यथंनातःगु दु । आयोग पाखें सरकारं देय् न्यकंया भूमिहीन व अव्यवस्थित बसोबासीयात जग्गा वितरण यायेगु खँ धाःगु खः ।  उगु कथं गलिखें थासय् स्थानीय तहया लालपुर्जा तकं इने धुंकुगु दु ।","नेवा: अनलाइन न्युज | २०७९ भाद्र २९, बुधबार १३:१८:१३  "
थीथी थासय् शंखघर दिवस  तःजिक हन ,नेपाल संवत न्हूदँ राट्रिय समारोह समिति ११४३ या इनापय् थौं बिहीवाः थुगसी शंखधर दिवस येँया थीथी लागाय् हंगु दु । अथे हे थीथी सघ संस्था नं शंखधर दिवस तःजिक हंगु दु । समिति इनापय् थौं येँया लखँतिर्थय् स्थानिय् थीथी संघ सस्थाया इनाप तःजिक शंखधर दिवस हंगु खः । उगु ज्याझ्वलय् शंखघरया मूर्ति समारोह समितिया नायः प्राडा नरेश बज्राचार्य लिसें ज्याझ्वलय् उपस्थित सकस्यां माल्यापन लिसें स्वा देछागु खः । अथे हे थौं सुथय् शंखधर उद्यानय् उद्मरत्न लुमन्ति दबू नं शंखधर दिवस तःजिक हंगु दु । थौ. सनिलय न्हूदँ राट्रिय समारोह समिति नं उगु हे थासय् ज्याझ्वः याये त्यंगु दु । थौं सुथय् येँया असं व थहिति नं शंखधर दिवस हंगु दु । थौं सनिलय् थिमि शंखधर प्रतिष्ठानं शंखधर चोकय् दिपावलि ज्याझ्वः यायेत्यंगु दु ।    ,"नेवा: अनलाइन न्युज – निश्चल | २०७९ कार्तिक १७, बिहिबार १३:३४:३७  "
सरकारया तथ्यांक कथं जक देय् न्यकं डेंगु संक्रमितया ल्याः ११०६५ थ्यन,सरकारया तथ्यांक कथं जक देय् न्यकं डेंगु संक्रमितया ल्याः ११ हजार थ्यंगु दु । स्वास्थ्य व जनसंख्या मन्त्रालयया कथ ११ हजार ६५ म्ह आःतक डेंगु संक्रमण पुष्टि जुगु दु । मन्त्रालय बुधवाः पत्रकार सम्मेलन यानाः सार्वजनिक यानाः थथे पितब्यूगु खः । मन्त्रालयया कथं ७ प्रदेशअन्तर्गतया ७५ जिल्लाय् डेंगु फैले जुगु दु ।,"नेवा: अनलाइन न्युज | २०७९ भाद्र ३०, बिहिबार ०९:१४:४९  "
मनसुनी रेखा नेपालय् दुगुलि वा वइगु ,,"नेवा: अनलाइन न्युज – निश्चल | २०७९ भाद्र ३१, शुक्रबार ०९:१४:०२  "
ली चान्सु् स्वदेश लिहाँ वन,"नेपाःया प्यन्हू यकंया औपचारिक भ्रमण क्वचायेका चीनया राष्ट्रिय जनकंग्रेस स्थायी समिति नायःली चान्सु् स्वदेश लिहाँवंगु दु । सभामुख अग्निप्रसाद सापकोटाया मैत्रीपूर्ण ब्वनाय् नेपाm वम्ह चान्सु् थौ .बिहिवाः सुथय् लिहाँ वंगु खः । वयकःयात सभामुख सापकोटां त्रिभुवन अन्तर्राष्ट्रिय विमानस्थलय् बिदाइ याःगु खः । चान्सु् थःगु नेपाः  भ्रमणया झ्वलय् राष्ट्रपति विद्यादेवी भण्डारी, प्रधानमन्त्री शेरबहादुर देउवा, राष्ट्रिय सभाया नायः गणेश तिमिल्सिना र परराष्ट्रमन्त्री नारायण खड्का नाप भेटवार्ता याःगु खःसा","नेवा: अनलाइन न्युज | २०७९ भाद्र ३०, बिहिबार ०९:४०:०४  "
लिपांगु २४ घण्टाय् १२६ म्ह संक्रमण पुष्टि,स्वास्थ्य व जनसंख्या मन्त्रालयया कथं ३ हजार ७९० म्ह परीक्षणया झ्वलय् १२६ म्ह संक्रमण पुष्टि जुगु खः । स्वास्थ्य मन्त्रालयया कथं १ हजार ६७४ म्ह पीसीआर परीक्षण यायेगु झ्वलय् ७५ म्ह व २ हजार ११६ म्ह एन्टिजेन परीक्षण  यायेगु  झ्वलय् ५१ म्ह संक्रमण खनेदुगु मन्त्रालयय् नं धाःगु दु । थ्व नापं कोरोना भाइरसया सक्रिय संक्रमितया ल्याः २ हजार १२९ म्ह थ्यंगु दु । लिपांगु २४ घण्टाय् १३७ म्ह संक्रमणमुक्त जुगु दु ।  मन्त्रालयया कथं २ हजार ६२ म्ह होम आइसोलेसनय् दुसा ६७ म्ह संस्थागत आइसोलेसन व १८ म्ह आईसीयू लय्  दु ।,"नेवा: अनलाइन न्युज | २०७९ भाद्र ३०, बिहिबार १९:४७:१०  "
बुधवाः हिनय् भुखाय् ब्वल ,नेपाल व तिब्बतया बोर्डरय् केन्द्र दयेका बुधवाः हिनय् भुखाय् ब्वगु दु । भूकम्प मापन केन्द्रया प्रमूख लोकविजय अधिकारीया कथं बुधवाः हिनय् ३ बजे जुयाः ७ मिनेटय् ५.९ म्याग्नेच्युडया भुखाय् ब्वःगु खः ।  थकिया केन्द्र सिन्धुपाल्चोकया तिब्बत नाप सीमा स्वागू लागाय् जुगु जानकारी ब्यूगु दु । भुखाया धक्का स्वनिगः लिसें देय्या थथिी लागाय् वाः चाःगु खः ।    ,"नेवा: अनलाइन न्युज | २०७९ कार्तिक २, बुधबार २२:३२:०८  "
"अनसन च्वनाच्वंम्ह डा. गोविन्द केसीया उसाँय् तच्वः, वासः छ्यलेत अस्वीकार !","चिकित्सा शिक्षा सुधारया अभियन्ता डा. गोविन्द केसीया उसाँय् अवस्था तच्वः जुजुं वनाच्वंगु दु । धनगढी थ्यंकाः श्रीकृष्ण देगःया धर्मशालापाखें नीक्वःगु सत्याग्रह न्ह्याकूम्ह डा. केसीया उसाँय्समस्या खनेदयेधुंकाः सेती प्रादेशिक अस्पताल भर्ना याःगु खः । तर डा. केसीं वासः कायेत अस्वीकार याःगु हुनिं उसाँय् स्यस्यं वंगु खः । अस्पतालं नापलायेगुज्याय् नं रोक तःगु दु । डा. केसीलिसे दुम्ह वया ग्वाहालिमि डा. अमृत जैसीं उसाँय् अवस्था झंझंस्यनावंगु जानकारी ब्यूगु दु । ब्लड प्रेसर नं अतिकं म्हो जुयाः ९०/६० थ्यंगु दु । नुगःचुया चाल नं म्हो जुजुंवनाच्वंगु झ्वलय् दु । डा. जैसीं धाःगु दु, ‘सामान्य स्लाइन लः ब्यूसां नं वासः कायेत अस्वीकार यानादीगु दु ।’ डा. केसीं थः स्वंगू करोड नेपाःमि जनताया नितिं अनसन च्वनागुलिं उसाँय् अवस्था च्वय् क्वय् जुइवं फरक मजुइगु धासें वासः कायेगुलि अस्वीकार याःगु खः ।  डा. केसीया ग्वाहालिमि डा. जैसीं धाःगु दु, ‘डा. केसीं स्वंगू करोड नेपाःमि जनताया नितिं ल्ह्वनागु माग सरकारं सम्बोधन मयाःतले तक वासः मकायेगु धयादीगु दु ।’ डा. केसी धनगढी थ्यंकाः असनसन च्वंगु न्यान्हुया दिं थ्यंसां तकं सरकार पक्षपाखें छुं सुनुवाई जूगु मदुनि ।","नेवा: अनलाइन न्युज – ललेन्द्र शाक्य | २०७९ भाद्र ३१, शुक्रबार १२:३१:१०  "
थौं कार्तिक ३ गते नं मचातय्त भिटामिन ‘ए’ व किमिया वासः नकेगु अभियान,मचातय्त भिटामिन ‘ए’ व किमिया वासः थौं कार्तिक ३ गते बिहिवाः नं नकेगु अभियान न्ह्यानाच्वंगु दु । खुलानिसें ५९ महिनातकया मचातय्त भिटामिन ‘ए’ क्याप्सुल नकेगु अभियान न्ह्यानाच्वंगु खः । भिटामिन ‘ए’ व किमिया वासः नकेगु थौं बिहिवाः लिपांगु दिं खः । दच्छिनिसें न्यादँतकया मचातय्त किमिया वासः नकेगु स्वास्थ्य व जनसंख्या मन्त्रालयं जानकारी ब्यूगु दु । म्हिगः कार्तिक २ गते बुधवाः देय् न्यंकंया मचातय्त वासः नकूगु खःसा नं छुटेजूपिन्त थौं बिहिवाः नं वासः नकेगु अभियान न्ह्याःगु खः ।,"नेवा: अनलाइन न्युज – ललेन्द्र शाक्य | २०७९ कार्तिक ३, बिहिबार १२:१७:३२  "
न्हूदँ समारोह समितिं न्हूदँ नारा सार्वजनिक यात,"नेपाल संवत् राष्ट्रिय न्हूदँ समारोह समिति ११४३ पाखें न्हूदँ सकलसिनं तःजिक हनेगु नितिं थुगु दँया नारा सार्वजनिक याःगु दु । न्हूदँ समारोह समितिया सल्लाहकार समितिया कजि पुलांम्ह स्वास्थ्य राज्यमन्त्री नेवाः न्ह्यलुवाः तीर्थराम डंगोलया सभापतित्वय् च्वंगु सल्लाहकार मुँज्यां थुगु दँय् नं वंगु दँया हे नारा  ‘नेपाःया म्हसीका, नेपाःया गौरव, राज्यं हे छ्यलेमाः नेपाल संवत्’  क्वःछ्यूगु दु ।  समितिया सल्लाहकार कजि तीर्थराम डंगोलं दँय् दसं न्हून्हूगु नारा पितबिइगुसिबें पुलांगु हे पूमवंगु नारा पितबिइगु बांलाइगु खनेदूगुलिं वंगु दँय् पितहःगु नारायात हे थुगु दँय् नं निरन्तरता बिइगु खँया जानकारी बियादीगु दु । लिसें वय्कलं न्हूदँया लसताय् जुइगु सकतां कथंया भिंतुना कालबिल, ¥याली जुलुसलिसें ब्वनापौ, भिंतुना पतिइ थुगु नारा छ्यलाबुला यायेत नं इनाप यानादीगु दु ।  ","नेवा: अनलाइन न्युज – ललेन्द्र शाक्य | २०७९ कार्तिक ४, शुक्रबार १२:०५:००  "
वाङ्मय शताब्दी पुरुष जोशीया लुमन्तिइ शनिवाः बसन्तपुरय् लुमन्ति ज्याझ्वः ,"वाङ्मय शताब्दी पुरुष सत्यमोहन जोशीया लुमन्तिइ कन्हय् शनिवाः बसन्तपुरय् लुमन्ति ज्याझ्वः याइगु जूगु दु ।  वय्कः  जोशी  मदुगु दुःखय् वय्कलं यानादीगु योगदानयात लुमंकूसें नेवाः देय् दबूया संयोजनय् थीथी खलः पुचःया मंकाः ग्वसालय् कन्हय् शनिवाः उगु ज्याझ्वः सुथय् च्याता इलय् येँया बसन्तपुरय् यायेत्यनागु जानकारी नेवाः देय् दबू नं ब्यूगु दु । देय् दबू नं ब्यूगु जानकारी कथं शनिवाः जुइगु उगु लुमन्ति ज्याझ्वलय् येँ, यल व ख्वप यानाः स्वंगू देय्या स्वम्ह न्ह्यलुवाःपिनिगु पाखें मदुम्ह जोशीया योगदानयात कयाः थःथःगु नुगःखँ न्ह्यब्वइगु ज्याझ्वः तयातःगु दु । ","नेवा: अनलाइन न्युज – ललेन्द्र शाक्य | २०७९ कार्तिक ४, शुक्रबार ११:४०:२५  "
जनस्तरं ल्ह्वंगु न्हूदँया माग पूवंकेगु कुतः जुइ : प्रा.डा. बज्राचार्य,"पाल संवत् न्हूदँ राष्ट्रिय समारोह समिति ११४३ या ग्वसालय् म्हिगः बिहिवाः जूगुु पत्रकार सम्मेलनय् थुगु दँय् जनस्तरं ल्ह्वंगु न्हूदँया थीथी माग सरकारपाखें पूवंकेगु नितिं निरन्तर न्ह्याकेगु विचाः समारोह समितिं प्वंकूगु दु ।  समारोह समितिया नायः प्रा.डा. नरेशमान बज्राचार्यं म्हिगः बिहिवाः जूगु पत्रकार सम्मेलनय् पत्रकारपिंलिसें खँल्हासें उगु विचाः प्वंकादीगु खः ।  नायः बज्राचार्यं प्रधानमन्त्री शेरबहादुर देउवायात नापलानाः नेपाल संवतयात सरकारं राष्ट्रिय संवत् धकाः घोषणा यायेधुंकाः सरकारपाखें यायेमाःगु थीथी च्यागू बुँदे ध्यानाकर्षण पौ लःल्हायेधुनागु जानकारी बिसें थथे लःल्हाःगु ध्यानाकर्षण पौ कार्यान्वयन याकेगु नितिं दच्छियंकं कुतः यायेगु विचाः प्वंकादीगु खः ।  वय्कलं न्हूदँ समारोह समितिं पितब्यूगु प्रेस विज्ञप्ति ब्वनाः न्यंकादीगु खः । समितिपाखें पितब्यूगु प्रेस विज्ञप्तिइ न्हूदँ सकलसिनं तःजिक न्यायेकेत इनाप यानातःगु दुसा अथेहे, न्हूदँ थीथी ज्याझ्वः यानाः दच्छियंकं हनेगु ज्याय् क्रियाशील जुइगु प्रतिबद्धता नं प्वंकातःगु दु ।  सार्वजनिक जूगु विज्ञप्तिइ धयातःगु दु, ‘नेपाल संवतयात व्यवहारय् छ्यलाबुला याकेगु नितिं येँ महानगरपालिकाया राजश्व रसिदय् रंजना लिपि व नेपाल संवत् छ्यलेधुंकूगु, शंखधर उद्यान नामाकरण यानाः उगु उद्यानय् शंखधर साख्वाःया पूर्णकदया झ्वाता तयेधुंकूगु व नेपाल सरकारपाखें शंखधरयात राष्ट्रिय विभूति घोषणा यायेगु लिसें नेपाल संवत् राष्ट्रिय संवत् धकाः सरकारं घोषणा यायेधुंकूगुलिं थुगु संवतया सम्मान व नेपाःया संवत् जूगुलिं ब्यवहारय् छ्यलेत माग यानाच्वना ।’ अथेहे, विज्ञप्तिइ न्ह्यःने वयाच्वंगु प्रदेश व प्रतिनिधिसभाया निर्वाचनय् दनाच्वंपिं उम्मेदवारपिन्सं नं नेपाल संवतयात कयाः समारोह समितिं सरकारयात यानावयाच्वंगु ध्यानाकर्षणया विषययात चुनावी मुद्दा कथं दयेकेत नं इनाप यानातःगु दु । ","नेवा: अनलाइन न्युज – ललेन्द्र शाक्य | २०७९ कार्तिक ४, शुक्रबार १२:५१:१७  "
न्हूदँया नायः नरेश गुरुजु बौद्ध शिक्षाया न्ह्यलुवाः," तेज महर्जन नेपाःया बौद्ध शिक्षायात औपचारिक उच्च शिक्षाय् यंकेगुलिइ महत्वपूर्ण भूमिका म्हितूपिनि नां कायेबलय् दकलय् न्ह्यःने वइगु नां खः – प्रा.डा. नरेशमान वज्राचार्य । गुरु शिष्य परम्पराय् लिकुनाच्वंगु नेपाःया बौद्ध शिक्षायात अन्तर्राष्ट्«िय रुपं मान्यता दइ कथं औपचारिक शिक्षाय् यंकेगुया श्रेय वय्कःयात हे दु । वय्कःयात थ्व श्रेय अथें वंगु धाःसा मखु, वय्कलं यानादीगु अतुलनीय योगदानया कारणं हे बौद्ध ख्यलय् वय्कः छम्ह सकसिनं हनाबना तयातःम्ह गुरु जुयादीगु खः ।  नेपाःया बौद्ध शिक्षा परापूर्वकालं निसें गुरु शिष्य परम्परा कथं न्ह्याना वयाच्वंगु खः । थ्व हे परम्परा कथं वय्कलं नं बौद्ध गुरु पं. बद्रीरत्न वज्राचार्य (वद्री गुरुजु)यापाखें शिक्षा कयादिल । बद्री गुरुजुयाथाय् वय्कलं सांस्कृतिक रुपं कायेमाःगु शिक्षा दीक्षा कयाः गुरुजु जुयादिल । थ्व लिपा वय्कलं भारतया न्हू दिल्लीइ वनाः दिल्ली विश्वविद्यालयपाखें बौद्ध शिक्षाय् पिएचडी यानादिल । नेपालय् कर्मस विषय कयाः डिप्लोमा पूवंकादीम्ह वय्कलं दिल्ली वनाः बौद्ध शिक्षाय् न्हापां एमए यानादिल, अले एम.फिल पूवंकादिल, थ्व लिपा सन् १९९८ य् दिल्ली विश्वविद्यालयं हे पिएचडी यानादिल । वय्कः बौद्ध धर्मया वज्रयानय् पिएचडी यानादीम्ह नेपाःया हे न्हापांम्ह व्यक्तित्व खः । वय्कलं वज्रयानया चक्रसम्बरयात कयाः पिएचडी यानादीगु खः । अथेहे बौद्ध शिक्षाय् एम.फिल यानादीम्ह नं वय्कः नेपाःया हे न्हापांम्ह खः । एम.फिल.य् वय्कलं लिच्छवीकालिन शिलालेखया आधारय् नेपालय् बौद्ध धर्म विषययात कयाः अनुसन्धान यानादीगु खः । बौद्ध धर्मय् उच्च शिक्षा कायेगु निंतिं नेपालय् औपचारिक स्कूल कलेज मदु, उकिं वय्कः भारतय् वनाः ब्वँ वनेमाल । नेपाः बौद्ध धर्मया उद्गम थाय् जूसां थन हे थुकिया उच्च शिक्षा कायेगु मदु । थ्व खं वय्कःया नुगलय् थिल । अले भारतय् वनाः ब्वं वंगु इलय् हे वय्कः छगू उद्देश्य तयाः झाःगु, व खः – नेपालय् नं औपचारिक रुपं बौद्ध शिक्षा अध्यापन याकीगु संस्था चायेकेगु । थ्व हे उद्देश्य कथं बौद्ध शिक्षा अध्ययन यायां हे वय्कलं नेपालय् नं औपचारिक रुपं बौद्ध शिक्षा अध्ययन याकेगु निंतिं पहल न्ह्याकादिल । थ्व झ्वलय् वय्कःया हे पहलय् महेन्द्र संस्कृत विश्वविद्यालय् बौद्धधर्म दर्शन ब्वंकेगु विभाग चायेकल । वय्कःया हे कार्यपत्र न्ह्यब्वयाः थन बौद्धधर्म दर्शन विभाग चायेकूगु खः । वय्कः महेन्द्र संस्कृत विश्वविद्यालयया बौद्धधर्म दर्शन विभागया संस्थापक दुजः खः । थन वय्कलं छुं दँ तक बौद्ध दर्शनया अध्यापन याकादिल । थन बौद्ध शिक्षा ब्वंकुब्वंकुं वय्कलं त्रिभुवन विश्वविद्यालयय् बौद्ध शिक्षा अध्यापनया निंतिं पहल यानादिल । त्रिभुवन विश्वविद्यालय अन्तर्गत संस्कृति विभागय् च्वनाः बौद्ध अध्ययन विषयय् पोस्ट ग्राजुएट शुरु यानाः ब्वंकेगु सुरु यानादिल । थन च्वँच्वं हे बिस्कं बौद्ध अध्ययन विभाग चायेकेगु पहल यानादिल । त्रिवि सहमत जुइवं बौद्ध अध्ययन केन्द्रीय विभाग चाल । वय्कः थुगु विभागया संस्थापक प्रमुख जुयादिल, अले बौद्ध शिक्षाय् दछिया पोस्ट ग्राजुएट जक अध्यापन यानाच्वंगु त्रिविइ निदँया एमए ब्वंकेगु व्यवस्था जुल । थ्व विभागपाखें थौंकन्हय् बौद्ध अध्ययनय् पिएचडी तकं यायेफइ । थ्व हे दथुइ वय्कःया हे पहलय् येँया पद्मकन्या कलेज, यलया पाटन कलेज व भैरहवाया छगू कलेजय् बौद्ध शिक्षाय् बिए तक ब्वंकेगु सुरु जुल ।  थ्व दथुइ बौद्ध विषयय् जक अध्यापन याइगु लुम्बिनी विश्वविद्यालय दयेकेगु अभियान सुरु जुल । थुकी वय्कः अवैतनिक सदस्य सचिव जुयाः ज्या यानादिल । लुम्बिनी विश्वविद्यालय् स्थापनाया निंतिं नं वय्कलं प्राज्ञिक रुपं महत्वपूर्ण भूमिका म्हितादिल । वय्कःपिनि कुतलय् लुम्बिनी विश्वविद्यालय चाल, तर चाःसां बांलाक ज्या धाःसा न्ह्याः वने मफयाच्वन । विश्वविद्यालय चाःगु छुं दँ लिपा वय्कःयात हे विश्वविद्यालयया उपकुलपति नियुक्त यात । लुम्बिनी विश्वविद्यालयया स्वम्हम्ह उपकुलपति कथं वयेधुंकाः वय्कलं गुरुयोजना हे तयार यानाः ज्या न्ह्याकादिल । थ्व हे गुरुयोजना कथं न्ह्याःवंगु लुम्बिनी विश्वविद्यालय आः बांलाक संचालनय् वयेधुंकूगु दु ।  नेपालय् औपचारिक रुपं, प्राज्ञिक रुपं बौद्ध शिक्षा अध्ययन यायेगु व्यवस्था यायेगुलिइ वय्कलं थुकथं ज्वःमदुगु योगदान ला बिउगु हे जुल, लिसें वय्कः नेपाःया परम्परागत बौद्ध धर्म, संस्कृतिया संरक्षण यायेगु लिसें झीगु रितिथिति समयसापेक्ष कथं न्ह्याकेमाः धकाः अभियान हे न्ह्याकादीम्ह छम्ह अभियन्ता नं खः । थुकिया निंतिं वय्कलं नेपाल परम्परागत बौद्ध धर्म संघ नीस्वनादिल । थ्व संघपाखें धार्मिक, सांस्कृतिक ज्याझ्वः यायेबलय् दुगु विकृति विसंगति चीकाः वनेमाः धयागु अभियान न्ह्याकादिल । धार्मिक, सांस्कृतिक ज्या याइबलय् दुगु जातीय भेदभाव, लैंगिंक भेदभाव, नखःचखः हनीबलय् मद्य–मांस छ्यलीगुयात सुधार यायेमाः, नखःचखः, रितिथिति हनेबलय् यक्व तडकभडक यायेमजिउ, यक्व खर्च जुइक म्वायेकं म्वायेकं तपाः यायेमजिउ, मितव्ययिता यायेमाः धयागु दर्शन ज्वनाः ज्या न्ह्याकादिल । अथेहे झीगु नखःचखः, रितिथितियात समयसापेक्ष कथं परिवर्तन यायेमाः धयागु अभियानय् नं वय्कः दु । ई कथं नखःचखः हनेगु मयात धाःसा झीगु परम्परा, संस्कृति हे न्हनावनी, न्हूपुस्तां नखःचखः हे हनेगु त्वःती धयागु वाःचायेकाः वय्कलं नेपाल परम्परागत बौद्ध धर्म संघमार्फत सुधारया ज्या न्ह्याका वयाच्वनादीगु दु ।  थ्व अभियानया हे झ्वलय् समयसापेक्ष कथं न्ह्यावंगु खनेदुगु छगू परम्परा पञ्जरांया खः । छगू इलय् पञ्जरां काःवनीपिं हे मदयेधुंकूगु खः । पञ्चरां बिइपिं जयमांपिनि पञ्जरां बीगु इच्छा दुसां पञ्जरां काः वनीपिं गुरुजुपिं हे मदयेधुंकूगु खः । थज्याःगु अवस्थाय् वय्कलं सामुहिक रुपं पञ्जरां काःवनेगु अवधारणा हयादिल । अथेहे पञ्जरां कयाः वःगु दान फुक्कं लुम्बिनीइ निर्माण यानाच्वंगु महाविहार दयेकेज्याय् खर्च यायेगु घोषणा यानादिल । न्हापा फ्वनाः नं नइ ला धकाः पञ्जरां काःमवःनिपिं गुरुजुपिं फुक्कं थ्व निर्णय लिपा सामुहिक रुपं पञ्जरां फयेगु ज्याय् खनेदत । थुकिं यानाः छगू कथं परम्परा नं संरक्षण जुलसा थुकिं छगू न्हूगु सम्पदा निर्माण यायेत नं ग्वाहालि जुल । लुम्बिनीइ दयेकूगु वज्रयान महाविहार दयेके ज्याय् पञ्जरां म्हयाः वःगु दानं नं यक्व कथं ग्वाहालि जुल ।  लुम्बिनीइ वज्रयान महाविहार दयेकेगु श्रय नं वय्कःयात हे दु । लुम्बिनी गुरुयोजना कथं थीथी देशं थःथःपिनिगु देय्या संस्कृति, शैली न्ह्यब्वइकथं लुम्बिनीइ विहार दयेकूसां नेपाःया थःगु हे मौलिक शैलीया विहार धाःसा मदु । उकिं डा. नरेशमान वज्राचार्यया पहलय् थन नेपाःया मौलिक शैली, नेवाःतय्गु परम्परागत विहारया शैलीं वज्रयान महाविहार दयेकेगु ज्या जूगु दु । थ्व ज्या थ्यंमथ्यं पूवनेधुंकूगु दु ।  बौद्ध शिक्षाया विकास, धर्म, संस्कृति, परम्पराया संरक्षणया ज्याय् निरन्तर न्ह्याः वनाच्वनादीम्ह वय्कः नेवाः भाय्, लिपिया अध्ययन, संरक्षण, विकासया ज्याय् नं उलि हे नुगः क्वसाःम्ह खः । वय्कः छम्ह गुरुजु व बौद्ध अध्ययता जूगु ल्याखं वय्कलं नेपालभाषाया यक्व हे पुलांपुलांगु ग्रन्थ, ताडपत्र, शिलापत्र अध्ययन यानादीगु दु । थुपिं ग्रन्थत अध्ययन यायेगु निंतिं माःगु फुक्क कथंया नेपाल लिपिया वय्कः ज्ञाता खः । उलि जक मखु, वय्कः कलेजया इलय् हे नेपाल लिपिं नोट च्वयादीम्ह छम्ह लिपिप्रेमी खः ।  नेपालभाषाया छुं नं संघसंस्थाय् प्रत्यक्ष रुपं आवद्ध मदुसां नेवाः भाय्या प्रवद्र्धनय् लगे जुयाच्वनादीम्ह खः । थः जयमांपिंथाय् गुरुजुया ल्याखं वनेबलय् वय्कः नेवाःभाय् हे छ्यलाः भाय्या संरक्षण यायेमाः धयागु जयमांपिंत ध्वाथुइक कनादीम्ह खः । नेपालय् बौद्ध शिक्षाया विकासया निंतिं तःधंगु योगदान बियादीम्ह, नेपाःया धर्म, संस्कृति, परम्परा, भाय् संरक्षणया निंतिं ज्या याना वयाच्वंम्ह बौद्धविद्वान डा. नरेशमान वज्राचार्ययात थुगुसी नेपाल संवत् राष्ट्रिय न्हूदँ समारोह समितिया अध्यक्ष कथं ल्यःगु दु । नेपाल संवत् ११४३ न्हूदँ थुगुसी वय्कःया हे नेतृत्वय् हनीगु जुइ ।  न्हूदँ समारोह समिति ११४३या अध्यक्ष जुयादीम्ह वय्कलं नेपाल संवत्यात नेवाःतय्थाय् जक लिकुंका मतसे देय्न्यंकं गैरनेवाःतय्सं नं नालीगु कथं योजना दयेकाः हे ज्या न्ह्याकेगु खँ धयादी । अथेहे नेवाःतय्गु नखःचखः हनेगु झ्वलय् थौंकन्हय् अप्वः धयाथें तिथिमितिया विवाद वयाच्वंगुयात मदयेकेगु निंतिं नखःचखः गुबलय् हनेगु धयागु बारे नीतिनिर्माण यायेगु निंतिं थःगु पालय् हे न्हूदँ समारोह समितिं सशक्त रुपं ज्या न्ह्याकीगु खँ नं वय्कलं धयादीगु दु ।   ","नेवा: अनलाइन न्युज – निश्चल | २०७९ कार्तिक ४, शुक्रबार १५:३५:५२  "
निर्वाचन जुइगु लच्छि ई ल्यंदनि,प्रतिनिधि व प्रदेशसभा दुजः निर्वाचनया तिथि वइगु पायछि लच्छि ई ल्यंदनि । निर्वाचनया तयारीया नितिं निर्वाचन आयाोग व नेपाल सरकार लिसें सम्बन्धित पक्षं माःगु ज्या यानाच्वंगु दु । नेपाःया संविधानं प्रतिनिधिसभा दुजः २७५ मध्ये १६५ व प्रदेशसभा दुजः ५५० मध्ये ३३० थाय् (मुक्कं दुजः ल्याःया ६० प्रतिशत) जूवइगु दुजःया नितिं थ्व समानुपातिक निर्वाचन प्रणालीपाखें निर्वाचन जुइगु व्यवस्था याःगु दु । मेमेपिं दुजः न्हापां निर्वाचित जुइगु प्रणाली (प्रत्यक्ष)पाखें जुइ । आयोगं प्रत्यक्षपाखे उम्मेदवारया मनोनयन पौ दर्ताया लिपांगु धलः पिथनेधुंकूगु दुसा समानुपातिकपाखे कार्तिक ८ गते बन्दसूचीपाखें उम्मेदवारया नां चिइकूगु सुचं पिथनेगु व कार्तिक ९ गते उम्मेदवारया बन्दसूची लिपांगु रुपय् पिथनेगु ज्याझ्वः तयातःगु दु । वइगु मंसीर ४ गते जुइगु मतदानया नितिं मतदाता नां धलखय् नां दर्ता जुयाः वि.सं. २०७९ मंसीर ३ गतेतकया दुने १८ दँ उमेर पूवनीपिं व आयोगया लिपांगु मतदाता नां धलखय् नां दुथ्याःपिं नेपाली नागरिक मतदान यायेत योग्य जुइ ।,"नेवा: अनलाइन न्युज – ललेन्द्र शाक्य | २०७९ कार्तिक ४, शुक्रबार १५:२२:३०  "
न्हूदँया लसताय्न्हू पुचलं मचा ब्वज्या ज्याझ्वः याइगु,"नेपाल संवत् ११४३ न्हूदँया लसताय् दँय् दसंथेंतुं थुगुसी नं येँया न्हूपुचःया ग्वसालय् मचा ब्वज्या याइगु जूगु दु ।  न्हूपुचःया नायः मनरत्न शाक्यं बियादीगु जानकारी कथं उगु मचा ब्वज्या २४ क्वःगु मचा ब्वज्या कथं जुइत्यंगु खः ।  दँय् दसंथेंतुं कौलागा अमाई (कार्तिक ८ गते) मंगलवाः लक्ष्मीपूजाया दिं सुथसिया ७ः३० ता इलय् बसन्तपुरं मचा ब्वज्या न्ह्याकेत्यंगु खः । उगु मचा ब्वज्या न्यादँनिसें झिदँतकया मचातसें ब्वति कायेफइगु जानकारी ग्वसाः खलकं ब्यूगु दु ।  मचा ब्वज्या बसन्तपुरय् निम्ह सिंग थासं भूगोलपार्क, धर्मपथ, ओमबहाः, लगं, ज्याःबहाः, न्हूघः, क्वहिति जुयाः भिन्द्यः त्वालय् क्वचायेकेगु यानावयाच्वंगु दुसा उगु हे थासय् मचा ब्वज्याय् न्हाप, ल्यू व लियांल्यू लाःपिं मचातय्त सिरपाः लःल्हाइगु ज्याझ्वः यानावयाच्वंगु खः । ","नेवा: अनलाइन न्युज | २०७९ कार्तिक ५, शनिबार ११:३३:३२  "
हूदँ समारोह समितिपाखें न्हूदँया तिथिपौ पिथनीगु,नेपाल संवत् न्हूदँ राष्ट्रिय समारोह समिति ११४३ या आधिकारिक तिथिपौ कथं थुगु दँय् नं ११४३ या तिथिपौ पिथनीगु जूगु दु ।  समारोह समितिया तिथिपौ उपसमितिया कजि विष्णु चित्रकारं बियादीगु जानकारी कथं थथे तिथिपौ न्हूदँया दिं प्रधानमन्त्रीया ल्हाःतं उलेज्या यायेधुंकाः सर्वसाधारणपिन्त सितिकं इनेगु जानकारी बियादीगु दु ।  समारोह समितिं दँय् दसं नेपाल संवतया तिथिपौ पिथनाः वयाच्वंगु दु । उगु तिथिपतिइ चन्द्रमास कथं तिथिया हिलाबुला गुकथं जुइ ? थ्व खँयात ध्वाथुइक थुइकेगु चित्रांकन यानातःगु दु । ,"नेवा: अनलाइन न्युज – निश्चल | २०७९ कार्तिक ५, शनिबार ११:३७:१४  "
वाङ्मय शताब्दी पुरुष सत्यमोहन जोशीयात लुमंकल,"वाङ्मय शताब्दी पुरुष सत्यमोहन जोशीया लुमन्तिइ थौं शनिवाः बसन्तपुरय् जुगु दु । वय्कः जोशी मदुगु दुःखय् वय्कलं यानादीगु योगदानयात लुमंकूसें नेवाः देय् दबूया संयोजनय् थीथी खलः पुचःया मंकाः ग्वसालय् कन्हय् शनिवाः उगु ज्याझ्वः सुथय् च्याता इलय् येँया बसन्तपुरय् थथे लुमन्ति ज्याझ्वः जुगु खः । उगु ज्याझ्वलय् जनबकवि दुर्गालाल श्रेष्ठं वयकःयात लुमंका कविता वाचन यानादिगु खः । ज्याझ्वलय् नेवाः न्ह्यलुवाः मल्ल के. सुन्दर, योगेन्द्र प्रधान, प्रेमशान्ति तुलाधर वडा. पुष्पराज कर्निकार पिन्सं जोशी यानादिगु योगदानयात कयाः न्ववानादिगु खः । देय् दबूया नायः पवित्र बज्राचार्यया सभापतित्वय् जुगु उगु ज्याझ्वः उमेश स्थापितं न्ह्याकादिगु खः । शताब्दी पुरुष जोशी सच्छि व स्वदँय् वंगु आइतवाः मदुगु खः । वय्कः मदुगु दुःखय् नेपाल सरकारं सार्वजनिक बिदा बियाः नेपाःया ध्वाँय् स्वन्हुतक बच्छि क्वसुकूगु खः ।    ","नेवा: अनलाइन न्युज – निश्चल | २०७९ कार्तिक ५, शनिबार १२:०८:३०  "
लिपांगु २४ घण्टाय् ११० म्ह कोरना सङ्क्रमित,लिपांगु २४ घण्टाय् देय्न्यकं थप ११० म्ह कोभिड–१९ सङ्क्रमण पुष्टि जुगु दु । लिपांगु २४ घण्टाय् ३८२७ म्ह नमूना परीक्षण यायेगु् झ्वलय् व १७५२ म्ह पिसीआर व २०७५ म्ह एन्टिजेन विधि पाखें परीक्षण यायेगु स्वास्थ्य व् जनसङ्ख्या मन्त्रालय न्ह्यथंगु दु । ,"नेवा: अनलाइन न्युज | २०७९ भाद्र ३१, शुक्रबार १८:०४:५५  "
प्रतिनिधिसभाया चालु अधिवेशन अन्त्य,प्रतिनिधिसभाया चालु ११ क्वःगु अधिवेशन थौं बहनिं १२ः०० निसें अन्त्य जुगु दु । सभामुख अग्निप्रसाद सापकोटां प्रतिनिधिसभाया थौं शनिवाः च्वंगु मुज्यां अधिवेशनयात कयाः राष्ट्रपति कार्यालय पाखें वंगु पौं ब्वनाः उगु जानकारी यानादिगु खः । नेपाःया संविधान कथं सरकारया सिफारिसय्  राष्ट्रपतिं संसद्या अधिवेशन प्रारम्भ व अन्त्य यायेगु संवैधानिक व्यवस्था दु ।          ,"नेवा: अनलाइन न्युज | २०७९ आश्विन १, शनिबार २०:३७:५१  "
कालिगडतयसं विश्वकर्माया पूजा न्यायेकल,"थौं आसिन १ गते कालिगडतयसं विश्वकर्माया पूजा यानाः हनाच्वंगु दु । थीथी कलकारखानाय विश्वकर्मा द्यःया मूर्ति वा तस्वीरय् विधिपूर्वक पूजा आराधना यानाः थथे विश्वकर्माया पूजा यायेगु याइगु खः । कलकारखानाय् ससुचुकुचु यानाः कारखानाय् ज्यासनिपिं मूनाः थौ.या न्हिं विश्वकर्माया पूजा याइ । विश्वकर्माया द्यःया पूजा लिपा द्यःयात वाग्मती सुन्दरीजल वा अन्य स्थलय् यकाः चुइका छ्वइ ।  थौंया न्हिं थथे पूजायात धाःसा ज्यावः यकनं मस्यनिगु,ज्या बालाइगु धार्मिक विश्वास दु ।","नेवा: अनलाइन न्युज | २०७९ आश्विन १, शनिबार ०७:२६:१५  "
लिपांगु २४ घन्टाय् ६३ म्ह कोरोना भाइरस संक्रमण पुष्टि,लिपांगु २४ घन्टाय् देय् न्यकं मुक्कं ६३ म्ह कोरोना भाइरस संक्रमण पुष्टि जुगु दु । स्वास्थ्य तथा जनसंख्या मन्त्रालयया कथं थौं शनिवाः ६३ म्ह संक्रमण पुष्टि जुगु खः । ३ हजार ७४० म्ह कोरोना परीक्षण यायेगु झ्वलय् थथे  ६३ म्ह संक्रमित लुगु खः ।,"नेवा: अनलाइन न्युज | २०७९ आश्विन १, शनिबार २०:४७:५०  "
प्रेस काउन्सिल विधागत पत्रकारिता सिरपा विजयरत्नयात नं लःल्हाइगु ,"थ्व दँया प्रेस काउन्सिलं विधागत पत्रकारिता सिरपा नेवाः अनलाइन न्यूज, झिगु सः डटकम लिसें थीथी संचार ख्यलय् आबद्ध विजयरत्न  तुलाधर यात नं लःल्हाइगु  जुगु दु । अथे हे थ्व दँया दकलय् तःधंगु सिरपा कथं प्रेस काउन्सिल गोपालदास पत्रकारिता सिरपा पत्रकार हरिबहादुर थापायात लः ल्हाइगु जुगु दु । काउन्सिलं ५३ क्वःगु वार्षिकोत्सवया लसताय् पत्रकारिता क्षेत्रय् योगदान याइपिं व्यक्ति व संस्थामध्ये थापायात  बिइगु  निर्णय याःगु खः । सिरपाया राशी १,५१००० तका खः ।  अथे हे प्रेस काउन्सिल सुरेन्द्रबहादुर बस्नेत पत्रकारिता सिरपा झापाया पत्रकार माधव विद्रोहीयात लः ल्हाइगु जुगु दु । थ्व सिरपा राशि १,१००० खः ।   अथे हे प्रेस काउन्सिल आचारसंहिता सिरपा अन्नपूर्ण दैनिक व वीरगंजया  आवाज एफएमयात लः ल्हाइगु जुगु दु । प्रेस काउन्सिल सशक्त लेखन सिरपा पत्रकारत सुरेन्द्र काफ्ले, दिलबहादुर छन्त्याल, नवराज छत्कुली व बालकृष्ण अधिकारीयात बिइगु जुगु दु । भाषागत पत्रकारिता सिरपा टेकराज थामी,  क्रियाशील पत्रकारिता सिरपा दामोदरप्रसाद दवाडी,  एकराज पाठक, मनोज जोशी, सुरेश धामी, विमल योगी (विनोद), श्यामनाथ कुँवर, भुपराज खड्का, पुस्कर बुढाथोकी, कृष्ण केसी, व नकुल अर्यालयात बिइगु जुगु दु । अथे हे युवा पत्रकारितासिरपा प्रदीप परियार, रविन्द्र काफ्ले, शम्भु दङ्गाल, हरिबोल आचार्य, जीवन लामा, टपेन्द्र कार्की, दशरथ घिमिरे,  केशर रोका, मकर श्रेष्ठ, खगेन्द्र भण्डारी, डिबी बुढा, राजेन्द्र धामी, महेश केसी व हिमा चेम्जोङयात बिइगु जुगु दु । साहित्यिक पत्रकारिता सिरपा मायामितु न्यौपाने, महिला सशक्तीकरण पत्रकारिता सिरपा सञ्चिता घिमिरे, सरिताश्री ज्ञवाली, रमा केसी, व शारदा गैरे काइगु जुगु दु ।  समावेशी पत्रकारिता सिरपा अजय गोर्खाली, प्रवीणकुमार शर्मा, हेमबहादुर (कमल) राना व सिराज खानयात बिइगु जुगु दु । विधागत पत्रकारिता सिरपा  विजयरत्न तुलाधर लिसें आनन्द श्रेष्ठ, व जीवन पराजुलीयात लः ल्हाइगु जुगु दु ।  ","नेवा: अनलाइन न्युज | २०७९ आश्विन १, शनिबार २२:५१:४८  "
नेपाल संवतया छ्यलाबुलायात कयाः स्यनेकने ज्याझ्वः याइगु,येँ – नेपाल संवत् न्हूदँ राष्ट्रिय समारोह समिति ११४२ या ग्वसालय् नेपाल संवत्या छ्यलाबुला व थुगु संवत्या महत्वयात कयाः स्यनेकने ज्याझ्वः जुइत्यंगु दु । समारोह समितिं ब्यूगु जानकारीकथं थथे स्यनेकने ज्याझ्वः समारोह समितिया दुजःपिंत बीत्यंगु खः । समारोह समितिं दँय्दसं पिकयाच्वंगु तिथिपौ पिथनाया कजि अङ्क विज्ञान ज्योतिष देवनारायण महर्जनं थथे स्यनेकने बीत्यंगु खः ।,"नेवा: अनलाइन न्युज – निश्चल | २०७९ आश्विन ३, सोमबार २१:५६:२४  "
“जितः जनश्री पदक ब्यूगु जिं मस्यू”– नेवाः न्ह्यलुवाः डा.श्रेष्ठ,"नेवाः न्ह्यलुवाः डा.महेशमान श्रेष्ठं  थः यात नं जनश्री पदक ब्यूगु खँ मस्युगु खँ कनादिगु दु ।  थौं संविधान दिवसया लसताय् नेपालं सरकारं थीथी पदक पाखें ९९८ म्हसित विभूषित  यायेगु नां धलखय् नां दुगु थःपिन्त गनं नं जानकारी मवंगु व पौं नं मवंगु धासें थ्व बारे थःपिन्सं छु हे मस्यूगु खँ कनादिगु दु । गो रखापत्र न्हिपौलय् थथे ९९८ विभूषित जुइपिनिगु नां धलखय् डा. महेशमान श्रेष्ठ जनश्री पदक धकाः न्ह्यथंनातःगु दु । नेवाः अनलाइन न्यूज लिसें खँल्हासें वयकलं धयादिल – “ डा.महेशमान श्रेष्ठ जनश्री पदक धकाः नां पिदँगु नं मस्यू व पिदँगु दुसा थथे पिदँगु नां या  मनू थःहे धकाः गथे याना सिइकेगु  ,  डा.महेशमान धाइपिं ला मेपिं नं दयेफू नी । ”  वयकलं थःयात पदक ब्यूगु थःपिन्सं हे मस्यूगुलिं पदक लःल्हाना कायेगु वा मकायेगु धइगु खँ छु अर्थ मदु धयादिगु दु ।   ","नेवा: अनलाइन न्युज – निश्चल | २०७९ आश्विन ३, सोमबार १२:४९:५२  "
अनसनरत डा. केसीयात सुविधां जाःगु अस्पताल यंकी : सेती अस्पताल,"स्वास्थ्य सेवा सुधारया थीथी माग तयाः च्यान्हु न्ह्यःनिसें अनसनय् च्वनाच्वंम्ह प्रा.डा. गोविन्द केसीयात वासः यायेगु नितिं मेथाय् यंकेत सेती प्रादेशिक अस्पतालं इनाप याःगु दु । डा. केसीया मांशपेशी गनाः वंगु व अल्सर जुयाः रक्तश्रावया शंका जूगु धासें अस्पतालया प्रवक्ता डा. शेरबहादुर कमरं थप जटिलता जुइफूगु जुयाः बहुविशेषज्ञ दूगु विशिष्टकृत अस्पतालय् स्थानान्तरणया नितिं पहल यायेत इनाप याःगु दु । अस्पतालं विशिष्टिकृत अस्पतालय् स्थानान्तरणया पहल यायेत सुदूरपश्चिम मानव अधिकार आयोग, सामाजिक विकास मन्त्रालय, जिल्ला प्रशासन ज्याकुथि व संघीय स्वास्थ्य मन्त्रालयस जानकारी ब्यूगु दु । धनगढीइ च्वंगु कृष्ण देगःया धर्मालाय् अनसन च्वंम्ह डा. केसीया स्वास्थ्यय् समस्या खनेदयेधुंकाः अनसन च्वंगु स्वन्हु लिपा भाद्र २९ गते सेती प्रादेशिक अस्पतालय् भर्ना याःगु खः । अस्पतालं सार्वजनिक याःगु स्वास्थ्य बुलेटिनय् डा. केसीयात प्वाः स्याइगु, कमजोरी जुइगु, छ्यं स्याइगु, इकुसे च्वनीगु, सासः ल्हाये थाकुइगु, मांशपेशीया समस्या जुइगु, नुगःचुया धडकन गडबडी व अक्सिजनया मात्रा म्हो जुजुं वंगु नं अस्पतालं जानकारी ब्यूगु दु । डा. केसीया वासः यायेगुलि अस्पतालं शुद्ध लः, नर्मल स्लाइन, रिंगरल्याक्टेट जक बियावयाच्वंगु प्रवक्ता डा. कमरं जानकारी ब्यूगु दु । ","नेवा: अनलाइन न्युज – ललेन्द्र शाक्य | २०७९ आश्विन ३, सोमबार १४:४८:०१  "
"‘डेंगु कोरोनासिबें कडा जू, स्कुल छन्हु निन्हु बन्द यानाः जूसां चलः सफाया अभियान न्ह्याकेमाल’","–डा. शेरबहादुर पुन आः डेंगुपाखें आपालं मनूतय्त ख्यानाच्वंगु दु । डेंगु छेँय् छेँय् दु । विरामी अस्पताल वयेमा वा मवयेमा, सुं नं छेँजःया दुजः मदु, गुम्हेसित डेंगु ल्वचं मख्याःगु जुइ । अस्पतालय् गुबले काय् नं अबुयात हइ, गुबलें अबुं काय्यात हइ । जिं न्यने, ‘आः छेँय् डेंगु जुइ ल्यंदुपिं सुं दु ला ? थ्व हे लिपांगु ई खः ला ?’ डेंगु फुक्क स्कुल, फुक्क ज्याकुथि व फुक्क सार्वजनिक थासय् दु । तर, प्रतिकार्य धाःसा निराशाजनक जू । जिगु ताःहाकःगु अनुभवय् न्हापा न्हापा छुं नं छुं ला जुइगु खः । तर आः कोरोना महामारीसिबें निष्क्रिय खनेदु । छाय् खः, सतर्कताया ज्या जूगु मदु । ‘मालेगु या व नष्ट या’ अभियान न्यनागु ला खः । सुनां नं छुं याःगु मखना । जितः हे दिक्क जुयाच्वंगु दु । छेँय् सुं विरामी दुसा युद्धस्तरय् चलः नष्ट यायेमाल । थ्व ज्या यायेत लिपा लालां वनाच्वंगु दु । गाःगीपाखे मालेत वनीपिन्त छेँय् हे चलखं न्यानाः विरामी यायेफु । डेंगुसंक्रमण पनेगु धैगु चलःया चेनब्रेक यायेगु खः । तत्काल चलः ख्यानाः छ्वयेगु, नष्ट यायेगु ज्या यायेमाल । कोरोनासिबें कडा जू डेंगु । शारीरिक पीडा अतिकं जुइ । ल्हाःतुति चलेयायेत थाकुइ । छ्यं तज्याइथें जुइक ज्वरो वइ । मिखाया ग्वः आः हे कुतुं वइलाथें जुइ । नसा नयेगु खँ ल्हायेबलय् झनक्क तँपिहाँ वइ । नलकि बान्ता जुइ । थ्व ग्रहदशा च्यान्हु झिन्हुतक न्ह्याइ । ज्वरों गुलिं गुलिं मनूत ला बेहोस नं जुइ । अस्पताल लिपालाक्क वइपिंक्वःदली । गुलिखे विरामी अस्पतालय् वहे सिटामोल बिइगुला खः नि धकाः छेँय् हे च्वनाच्वंगु दु । डेंगु संक्रमितया हिइ उतारचढाव जुयाच्वंगु जुइ । गुलिखे विरामीं सिटामोल कायेमखंगु खँ धयाच्वंगु दु । सिटामोल कायेमखनाः फ्लेक्जान, ब्रुफ्रिन खनेमालाच्वंगु न्यंकूगु दु । फ्लेक्जान, ब्रुफ्रिन आदि एन्टीबायोटिक नयेबलय् उकिं अतिकं रक्तश्राव याकी । गुलिसिनं मेवाया हः नयेज्यू कि मज्यू धकाः न्यनाच्वंगु दु । नये मिलेजू कि मजू, उकिया विषयविज्ञं धाये फयेकेमाल । लाक्वपाक्क छुं नं नयेमज्यू । गुलिखे विरामीपिन्सं झुल तयाः देनेगु यानाच्वंगु दु, गथेजुयाः डेंगु जुल धयाः वयाच्वंगु दु । डेंगु थाकीम्ह चलखं बहनी मखु, न्हिनय् छेँ, ज्याकुथि वा स्कुलय्व्यस्त जूगु इलय् न्याइ । डेंगु संक्रमित यानाबिइ ।","नेवा: अनलाइन न्युज – ललेन्द्र शाक्य | २०७९ आश्विन ४, मंगलबार १२:४३:१७  "
कोरोना संक्रमणया ल्याः म्हो जुल ,"लिपांगु २४ घण्टाय् थप ७४ म्ह कोरोना संक्रमण पुष्टि जुगु दु । छुं न्हिं न्ह्यः निसें कोरोना संक्रमणया ल्याः म्हो जुजुं वंगु दु । स्वास्थ्य व जनसंख्या मन्त्रालयया कथं ३,५१२ म्ह परीक्षणया ७४ म्ह संक्रमण पुष्टि जुगु दु । स्वास्थ्य मन्त्रालयया कथं १५३५ म्ह पीसीआर परीक्षण यायेगु झ्वलय् ३९ म्ह व १९७७ म्ह एन्टिजेन परीक्षण यायेगु झ्वलय् ३५ म्ह संक्रमण खनेदुगु मन्त्रालयय न्ह्यथंगु दु । थ्व नापं कोरोना भाइरसया सक्रिय संक्रमितया ल्याः १,६१९ म्ह थ्यंगु दु ।","नेवा: अनलाइन न्युज – निश्चल | २०७९ आश्विन ४, मंगलबार १७:१५:४८  "
डा. केसीयात सेनाया स्काई ट्रकपाखें येँ छ्वयाहइगु,स्वास्थ्य सेवा सुधारया माग तयाः गुन्हु न्ह्यःनिसें अनसनय् च्वनाच्वंम्ह डा. गोविन्द केसीयात नेपाली सेनाया स्काई ट्रकपाखें येँय् हयेगुतयारी जूगु दु । डा. केसी वासः याकाच्वंगु सेती प्रादेशिक अस्पतालया चिकित्सकपिन्सं डा. केसीया प्वाथय् कडा कथंया अल्सरया लक्षण खनेदूगु धायेधुंकाः सेनाया स्काई ट्रकपाखें येँय् हयेगु तयारी जूगु जिल्ला प्रशासन ज्याकुथि कैलालीया सुचं अधिकारी शिवराज जोशीं धाःगु दु ।,"नेवा: अनलाइन न्युज – ललेन्द्र शाक्य | २०७९ आश्विन ४, मंगलबार १४:३२:५४  "
नागरिकता विधेयक राष्ट्रपति भण्डारी प्रमाणीकरण मयात,"संघीय संसदं पारित याःगु नागरिकता विधेयक १५ न्हू दुने प्रमाणीकरण मयाःगुलिं राष्ट्रपति विद्यादेवी भण्डारीं संवैधानिक व्यवस्थाको उल्लंघन याःगु द्वपं राजनीतिकं ख्यलं याःगु दु । राष्ट्रपतिले २९ साउनय् सन्देशसहित प्रतिनिधिसभाय् संन्देस सहित लित छ्वयाहःगु विधेयक प्रतिनिधिसभा व राष्ट्रियसभां हुबहु पारित याःगु खः । थ्वया लिपा हानं २० भदौलय्  सभामुख अग्निप्रसाद सापकोटां प्रमाणीकरणया नितिं राष्ट्रपति थाय् छ्वगु खः । संविधानया व्यवस्था कथं राष्ट्रपतिले थ्व विधेयक ४ असोज मंगलवाः तक प्रमाणीकरण यायेमाःगु खः । संविधानको धारा ११३ (४) च्वयातःगु कथं  ‘राष्ट्रपति गुगु नं विधेयक सन्देशसहित लित छ्वयाहल धाःसा विधेयकयात निगू सदनं पुनर्विचार याना थथे विधेयक प्रस्तुत कथं वा  संशोधनसहित पारित यानाः हानं पेश यात धासा पेश जुगु १५ न्हू दुने राष्ट्रपति प्रमाणीकरण याइ ।’ तर राष्ट्रपति भण्डारी धाःसा विधेयक प्रमाणीकरण मयात । राष्ट्रपति कार्यालय, शीतल निवासं छाय् विधेयक प्रमाणीकरण मयात धुकियात कयाः नं छुं धाःगु मदुनि ।","नेवा: अनलाइन न्युज – निश्चल | २०७९ आश्विन ५, बुधबार ०८:१८:४०  "
न्हूदँ समारोह समितिया सल्लाकार समिति संयोजकय् तीर्थराम डंगोल,नेपाल संवत राट्रिय न्हूदँ समारोह समितिंया सल्लाकार समितिया संयोजकय् तीर्थराम डंगोलयात ल्यंगु दु । वयकः समारोह समितिया पुलाम्ह नायः लिसें सल्लाकार खः । समारोह समितिया ब्यबस्थान समितिया थौं मंगलवाःच्वंगु मुज्या थ्वया न्ह्यः संयोजकय भाषासेवी लक्ष्मीदास मानन्धर च्वनाच्वनादिगु खःसा वयकः दिवंगत जुगुलिं संयोजकया भालाः डंगोलयात बिइगु निर्ण जुगु खँधाःगु दु ।,"नेवा: अनलाइन न्युज | २०७९ आश्विन ४, मंगलबार १८:०२:१२  "
सत्ता गठबन्धनया नेतात बालुवाटारय् मुज्या च्वन,सत्ता गठबन्धनया नेतातय्ग् मुज्या प्रधानमन्त्री निवास बालुवाटारय् थौं बुद्धवाः सुथय् निसें च्वनाच्वंगु दु । नागरिकता विधेयक प्रमाणीकरण मयाःगुलिं राष्ट्रपतिया उगु पलाःयात कयाः गठबन्धनया नेतात सहलह यायेगु नितिं मुज्या च्वनाच्वंगु खः ।,"नेवा: अनलाइन न्युज – निश्चल | २०७९ आश्विन ५, बुधबार १०:३१:०३  "
वक्तब्य पिकयाः उपराष्ट्रपति पुन पाखें राष्ट्रपतिया लिपांगु ज्याखँयात कयाः कूंखिन,वक्तब्य पिकयाः उपराष्ट्रपति नन्दबहादुर पुन पाखें राष्ट्रपति ज्या खँ बिरोध यात राष्ट्रपति विद्यादेवी भण्डारी नागरिकता विधेयक प्रमाणीकरणमयाःगुलिं कूंख्युगु दु ।  उपराष्ट्रपति नन्दबहादुर पुनं संविधानया पालन व संरक्षणया जिम्मेवारी च्वनाच्वम्ह ब्यक्ति ंसंविधानया दायरा पिने वनेगु छुट मदुगु खँ धाःगु दु । संसदया निगू सदन पाखें पारित जुयाः प्रमाणीकरणया नितिं नागरिकता विधेयक राष्ट्रपति विद्यादेवी भण्डारीं मंगलवाm बहनिं तक प्रमाणीकरण यायेमाःगुलं मयाःगु खः । ,"नेवा: अनलाइन न्युज – निश्चल | २०७९ आश्विन ५, बुधबार १५:४७:४४  "
प्रधानमन्त्री शेरबहादुर देउवां कानुनविद्‌त नाप सहलह न्हयाकल,नागरिकता विधेयक प्रमाणीकरण मयाम्ह राष्ट्रपति विद्यादेवी भण्डारीया ज्याखँयात कयाः प्रधानमन्त्री शेरबहादुर देउवां कानुनविद्‌त सहलह याःगु दु थौं हिनय  प्र धानमन्त्री निवास बालुवाटारय् सःता थथे सहलह याःगु खः । थ्वया न्हयः सत्तारुढ गठबन्धनया प्यगू राजनीतिक दलं मंकाः कथं विज्ञप्ति जारी पिकासें नागरिकता विधेयक प्रमाणीकरण मयाम्ह राष्ट्रपति विद्यादेवी भण्डारीया पलाः  संवैधानिक व्यवस्थाय्प्रहार याःगु द्,"नेवा: अनलाइन न्युज – निश्चल | २०७९ आश्विन ५, बुधबार १६:११:१९  "
राष्ट्रपतिया बिरुद्ध सर्वोच्चय् रिट ,"राष्ट्रपति विद्यादेवी भण्डारी नागरिकता विधेयक प्रंंमाणीकरण मयाःगु धासें सर्वोच्च अदालतमा रिट तःगु दु । अधिवक्ता डा.सुनिलरञ्जन सिंहलिसेंया कानूनबिदतय्सं पेश याःगु रिट थौं बुधवाः सर्वोच्च अदालतय् दर्ता धाःसा मजुगु दु । सर्वोच्च अदालतया कर्मचारीतय्सं विहीवाः निवेदन दर्ता जुइगु आश्वासन ब्यूगु खँ धाःगु दु । रिटय्  राष्ट्रपति विधेयक प्रमाणीकरण मयानाः संविधानया धारा १०, ११, १२, १३, १४, १५ १६९१०, १८९१०, ६६९१०, १११ र ११३९४० या गम्भीर उल्लंघन जुगु दावी याःगु दु । निवेदनय् विधेयक प्रमाणीकरण मयाःगुलिं योग्य नेपाली नागरिकता मदया संविधानया धारा ११ उल्लंघन जुगु दावी नं यानातःगु दु । संविधानया धारा १० कथं सुनं योग्य व्यक्तियात नागरिकताया अधिकार पाखें वञ्चित यायेमज्यूगु खँ न्ह्यथंनातःगु दु ।","नेवा: अनलाइन न्युज | २०७९ आश्विन ५, बुधबार २०:५८:१०  "
राष्ट्रपतिं नागरिकता विधेयक प्रमाणीकरण यायेमाःगु माग यासें सर्वोच्च अदालतय् रिट दायर,"राष्ट्रपति विद्यादेवी भण्डारीं नागरिकता विधेयक प्रमाणीकरण यायेमाःगु माग यासें सर्वोच्च अदालतय् रिट दायर जुगु दु । अधिवक्ता सुनिलरञ्जन सिंह, सागर बराल लिसें न्याम्हस्यां बिस्कं बिस्कं रिट दायर  याःगु  खः । रिटय् राष्ट्रपति भण्डारीयात नागरिकता विधेयक प्रमाणीकरण यायेत परामदेश माग यासें थथे दायर जुगु खँ रिट सर्वोच्च अदालतया प्रवक्ता विमल पौडेलं जानकरी ब्यूगु दु । रिटया सुनवाइ कन्ह्य् जुइगु जुगु दु । राष्ट्रपति भण्डारीं संघीय संसदया निगूलिं सदन पाखें पारित जुगु निक्वः तक थथे पारित यानाः शितलनिवास थ्यंगु नागरिकता ऐनयात संशोधन विधेयक प्रमाणीकरण यायेत अस्वीकार याःगु खः।","नेवा: अनलाइन न्युज | २०७९ आश्विन ६, बिहिबार १८:१९:१८  "
"प्रेस काउन्सिलं लःल्हात थीथी सिरपा, विजयरत्नयात विधागत पत्रकारिता सिरपा ","प्रेस काउन्सिलं थःगु ५३क्वगु बुसादँया लसताय् पत्रकारिताख्यलय् थीथी कथं योगदान याःपिन्त थीथी सिरपा देछागु दु । सम्माननीय राष्ट्रपति विद्या भण्डारीं विहिबार शितल निवासय् जुउगु छगू ज्याझ्वःया दथुइ थथे सिरपा लःल्हाना दीगु खः । थ्वहे झ्वलय् विधागत पत्रकारिता सिरपा नेवाअनलाइनन्युजया संरक्षक, झीगु सःडटकम  या लिसें थीथी संचार ख्यलय् आबद्ध विजयरत्न तुलाधरयात नं लःल्हागु खः ।पत्रकार तुलाधरं ताः ई न्ह्यः निसें संकिपा विधाय् च्वसा न्ह्याका वया च्वंम्ह खः । अथे हे थुगुसिया दकलय् तःधंगु सिरपा कथं प्रेस काउन्सिल गोपालदास पत्रकारिता सिरपा पत्रकार हरिबहादुर थापायात लःल्हागु दु । काउन्सिलं ५३ क्वःगु बुसादँया लसताय् पत्रकारिता क्षेत्रय् योगदान बिउपिं व्यक्ति व संस्थामध्ये थापायात थ्व सिरपा बिउगु खः । सिरपाया राशी १,५१००० तका खः । अथे हे प्रेस काउन्सिल सुरेन्द्रबहादुर बस्नेत पत्रकारिता सिरपा झापाया पत्रकार माधव विद्रोहीयात लः ल्हागु दु । थ्व सिरपा राशि १,१००० खः ।  अथे हे प्रेस काउन्सिल आचारसंहिता सिरपा अन्नपूर्ण दैनिक व वीरगंजया  आवाज एफएमयात लःल्हागु दु । प्रेस काउन्सिल सशक्त लेखन सिरपा सुरेन्द्र काफ्ले, दिलबहादुर छन्त्याल, नवराज छत्कुली व बालकृष्ण अधिकारीयात बिउगु दु । भाषागत पत्रकारिता सिरपा टेकराज थामी,  क्रियाशील पत्रकारिता सिरपा दामोदरप्रसाद दवाडी,  एकराज पाठक, मनोज जोशी, सुरेश धामी, विमल योगी ९विनोद०, श्यामनाथ कुँवर, भुपराज खड्का, पुस्कर बुढाथोकी, कृष्ण केसी, व नकुल अर्यालयात बिउगु दु ।  अथे हे युवा पत्रकारिता सिरपा प्रदीप परियार, रविन्द्र काफ्ले, शम्भु दङ्गाल, हरिबोल आचार्य, जीवन लामा, टपेन्द्र कार्की, दशरथ घिमिरे,  केशर रोका, मकर श्रेष्ठ, खगेन्द्र भण्डारी, डिबी बुढा, राजेन्द्र धामी, महेश केसी व हिमा चेम्जोङयात बिउगु दु । साहित्यिक पत्रकारिता सिरपा मायामितु न्यौपाने, महिला सशक्तीकरण पत्रकारिता सिरपा सञ्चिता घिमिरे, सरिताश्री ज्ञवाली, रमा केसी व शारदा गैरे बिउगु दु ।  समावेशी पत्रकारिता सिरपा अजय गोर्खाली, प्रवीणकुमार शर्मा, हेमबहादुर ९कमल० राना व सिराज खानयात बिउगु दु ।  थुगुसिया प्रेस काउन्सिल विधागत पत्रकारिता सिरपा  विजयरत्न तुलाधर लिसें आनन्द श्रेष्ठ, व जीवन पराजुलीयात लःल्हागु दु । प्रेस काउन्सिल नेपालं थुगुसिया वर्ष कर्मचारी सिरपा वितरण सम्परीक्षण अधिकृत रहमतुल्ला मिया व मिडिया अनुगमनकर्ता लोकराज भट्टया लःल्हागु दु ।   अथे हे कर्मचारी प्रोत्साहन सिरपा मिडिया अनुगमनकर्ता सम्झना पौडेल व कार्यालय सहयोगी विष्णुप्रसाद न्यौपानेयात लःल्हागु दु । अथेहेतुं  नीदँ सेवा अवधि पूवंकुम्ह हलुका सवारी चालक देवीबहादुर रानायात दीर्घ सेवा पदक देछागु दु । प्रेस काउन्सिल नेपालया अध्यक्ष बालकृष्ण बस्नेतया सभानायसुइ जुउगु बुसादँ ज्याझ्वलय् सुचना संचार तथा प्रविधि मन्त्री ज्ञानेन्द्र बहादुर कार्कीं सुभाए देछाना दिल ।    ","नेवा: अनलाइन न्युज | २०७९ आश्विन ६, बिहिबार २०:०२:४०  "
न्हूदँ समारोह समिति नेपाल संवतयात कयाः स्यनेकने ज्याझ्वः न्ह्याकल,येँ – नेपाल संवत् न्हूदँ राष्ट्रिय समारोह समिति ११४२ या ग्वसालय् नेपाल संवत्या छ्यलाबुला व थुगु संवत्या महत्वयात कयाः स्यनेकने ज्याझ्वः याःगु दु । थौं  नेपाः ब्याकेटय् समारोह समितिं दँय्दसं पिकयाच्वंगु तिथिपौ पिथनाया दजः लिसें अङ्क विज्ञान ज्योतिष देवनारायण महर्जनं थथे स्यनेकने यानादिगु खः । वयकलं नेपाल संवतया महत्व व थ्व संवत गुगु कथं छयलाच्वंगु दु धइगु खँ ध्वाथुकादिगु खः । ज्याझ्वलय् समारोह समितिया सल्लाकार समितिया संयाजक तीर्थराम डंगोलया सभापतित्वय् जुगु खःसा तिथि पौं उप समितिया दुजः बिष्णु चित्रकारं न. नेपाल संवतया महत्व व छयेलाबुलायात कयाः बिचाः प्वंकादिगु । समारोह समिति थुकथं थीथी इलय् स्यनेकने ज्याझ्वः न्ह्याका यंकेगु खँ धाःगु दु।,"नेवा: अनलाइन न्युज | २०७९ आश्विन ७, शुक्रबार २०:१८:३४  "
११४३ न्हूदँ समारोह समितिं निस्वंनिगु ,"नेपाःया राट्रिय संवत नेपाल संवत थ्व दँय् नं तःजिक हनेत न्हूदँ समारोह समिति निस्वंनिगु जुगु दु । नेपाल संवत राट्रिय न्हूगु दँ समारोह समिति ११४२ पाखें कौलाथ्व पारु आशिन १० गते येँया नेपाः ब्याकेटय् ११४३ समारोह समिति निस्वने त्यंगु खः । समारोह समितिया कथं समितिया कार्यबिधि कथं दँय् दँस कौलाथ्व पारुया न्हिं वइगु दँया न्हूदँ न्यायेकेगु नितिं थीथी खलः पुचः व सरोकारवाला पुचःत संस्थागत प्रतिनिधित्व मूनाः समारोह समितिया दुजः समिति निस्वंनेगु व वया लिपा दुजः समिति, थीथी उप समितित निस्वंना ११४३ न्हूगु दँया नितिं न्हूम्ह नायः ल्ययेगु व न्हूम्ह नायःया नेतृत्वय् ज्यासना पुचः निस्वना न्हूदँ न्यायेकेगु यानाच्वंगु खः ।","नेवा: अनलाइन न्युज | २०७९ आश्विन ७, शुक्रबार ०८:३७:०९  "
न्हूदँ समारोह समितिं संस्कृतिविद जोशीया भिं उसाया कामना यात,"शताब्दी पुरुष, संस्कृतिविद  सत्यमोहन जोशीया भिं उसाया कामना यासें नेपाल संबत न्हूदँ समारोह समितिया दजःपिनसं थौं वयकःयात नापलानादिगु दु । थौं शनिवाः किष्ट शिक्षण अस्पतालय् वनाः थथे नापलावंगु खः । समारोह समितिया सल्लाकार समितिया संयोजक तीथूराम डंगोल भाजु जोेशीयात नापलानाः वयकःया भिं उसाय कामनायाःगु खः । वयकयात म्हिगः म्ह गले जुजु वंगु व नयेगु इच्छा म्हो जुजुं वनाच्वंगलिं वयकःया शुक्रवाः किस्ट अस्पतालमा भर्ना याःगु खः । जोशीयात पिसाब संक्रमण, पुलांगु छाती तथा मुटुया समस्या लिसें डेंगी नं खनेदुगु खँ अस्पतालं न्ह्यथंगु दु ।","नेवा: अनलाइन न्युज | २०७९ आश्विन ८, शनिबार १८:५७:२७  "
"डेंगु नियन्त्रण पिने वनेधुंकल, मनसुनलिपा अझ अप्वयेफु : जनस्वास्थ्यविद्","जनस्वास्थ्यविद् डा. बाबुराम मरासिनीं डेंगु नियन्त्रणय् मौसम व तापक्रमं साथ मब्यूगु धाःगु दु । आः डेंगुया प्रकोप अतिकं तच्वः जुयाच्वंगु दु । स्वनिगःन्यंकं फुक्क थासय् ब्वलनाच्वंगु दु । “सर्च एण्ड डिस्ट्रोय अभियान” निगू प्यगू “केस” जूगु इलय् यायेगु ज्या खः य्गु ? डेंगुयात मौसम व तापक्रमं नं साथ ब्यूगु दु । मनसुनलिपा अझ अप्वयेफु । धात्थें धायेगु खःसा नियन्त्रणसिबें पिने वनेधुंकल । सरकारी तथ्यांक कथं डेंगु संक्रमित २२ हजार दुसा २९ म्ह सीधुंकल । डा. मरासिनीं धाःगु दु, “आः वःगु चीधंगु तथ्यांक खः । यक्व धयाथें विरामी छे“य् हे दु । ज्या लिपा लाकेधुंकाः नियन्त्रण नं लिपा लायेफु । मानवीय व आर्थिक क्षति जुइ ।” डेंगुया खोप दुसा नं नेपालय् मदुगु डा. मरासिनीं धाःगु दु । डा. मरासिनीं धाःगु दु, “डेंगुया वासः ला चलः (पति) स्यायेगु खः । कोरोना थें वासः नयाः लनीगु मखु । यक्व दँ न्ह्यः खोप ला दयेकूगु खः । तर बजारय् उपलब्ध जूगु मदुनि । गुलिखे विरामीं जितः धाःगु दु, डेंगु ला कोरोनाया नं अबु जुयाच्वन । झिंन्यान्हु थला परेजुल । थ्व अतिकं कडा ल्वय् खः । सीला सीलाथें यानाः जक त्वःती ।”","नेवा: अनलाइन न्युज – ललेन्द्र शाक्य | २०७९ आश्विन ८, शनिबार ०९:२४:५४  "
शताब्दी पुरुष सत्यमोहन जोशी म्हमफया अस्पतालय् भर्ना,"शताब्दी पुरुष, संस्कृतिविद  सत्यमोहन जोशी अस्पताल जुयादिगु दु । म्ह गले जुजु वंगु व नयेगु इच्छा म्हो जुजुं वनाच्वंगलिं वयकःया थौं शुक्रवाः किस्ट अस्पतालमा भर्ना याःगु दु । जोशीयात पिसाब संक्रमण, पुलांगु छाती तथा मुटुया समस्या लिसें डेंगी नं खनेदुगु खँु अस्पतालं न्ह्यथंगु दु । अस्पतालया कथं वयकःयात डिलक्स क्याबिनय् सुक्ष्म निगरानी तयातःगु दु । वयकःया स्थिति चिन्ताजनक खनेदुसां ग्यायेमाःगु स्थिति मदुगु पल्मोनोलोजिस्ट व इन्टरनल मेडिसिनया विभागीय प्रमुख प्राध्यापक डाक्टर मिलेस जंगसिजापती सचारमाध्यमयात जानकारी ब्यूगु दु । किष्ट शिक्षण अस्पतालं जोशी व वयकःया जहान राधादेवी जोशीया सकतां स्वास्थ्यया जिम्मेवारी कयाः सेवा यानाच्वंगु खः ।","नेवा: अनलाइन न्युज – निश्चल | २०७९ आश्विन ७, शुक्रबार २२:०९:१९  "
गैर नेवाः ब्वमिपिन्त शखधरया किपाः दुगु कापी लः ल्हात,नेपाल संबत न्हूदँ समारोह समिति ११४२ पाखें पिदँगु नेपाल संवतया प्रवद्धक लिसें राट्रिय विभुति शंखधर शाख्वया किपाः दुगु कापी गैर नेवाः ब्वमिपिन्त थ्यकेगु नितिं त्यौड माध्यमिक बिद्यालययात लःल्हागु दु । सामारोह समितिया नायः निरञ्जन रत्न शाक्यं थौं आइतवाः थथे लः ल्हागु दु । नेवाः बस्ती नेवाः स्कुलया कजि लिसें त्यौड त्यौड माध्यमिक बिद्यालय संचालक समितिया नायः दिपक तुलाधरया मू उपस्थिति उगु स्कुलया शिक्षकतय्त थथे स्वसपा कपि ब्वमिपिन्त इनाबिइत व शखधर शाख्वाया कयाः म्हसिका बिइका बिइत इनाप नं समारोह समितिं याःगु खः ।,"नेवा: अनलाइन न्युज | २०७९ आश्विन ९, आइतबार १७:४०:०९  "
१५ न्हूया दुनें लिखित जवाफ पेश यायेत राष्ट्रपति कार्यालययात सर्वोच्चया निर्देशन ,नागरिकता विधेयक प्रमाणीकरणय् सम्बन्धय् लाःगु रिटयात कयाः प्रारम्भिक सुनुवाइ यासें  सर्वोच्च अदालतं कारण देखाउ आदेश ब्यूगु दु । आइतवाः न्यायाधीश हरिप्रसाद फुयालया एकल इजलासं राष्ट्रपति कार्यालययात कारण देखाउ आदेश जारी याःगु खः । अधिवक्ता सुनिल रञ्जन सिंह नागरिकता विधेयक प्रमाणीकरण मयासें राष्ट्रपति संविधानया गम्भीर उल्लंघन याःग्ु धासें परमादेश पाखें प्रमाणीकरण याकेगु नितिं सर्वोच्च अदालतय् रिट दर्ता याःगु खः ।। उगु हे रिटयात सुनुवाइ यासें न्यायाधीश फुयायां एकल इजलासं नागरिकता विधेयक प्रमाणीकरण मयानागु कारण पेस यायेत आदेश ब्यूगु खः । अदालया ल म्याद त्वःता १५ न्हूया दुने महान्यायाधिवक्ता कार्यालय पाखें लिखित जवाफ पेश यायेत आदेश ब्यूगु खः । सर्वोच्च थ्व  सार्वजनिक महत्वया विषय जुगु धासें याकनं निर्णय यायेमाःगु जुगुलिंअग्राधिकार प्रदान यायेगु निर्णय  नं याःगु दु ।  ,"नेवा: अनलाइन न्युज | २०७९ आश्विन ९, आइतबार १७:४९:४९  "
नलास्वन मोहनिं नखः न्ह्यात,"मोहनी नखः थौं निसें विधिवत रुपं नेपाःमिया छेँय् छेँय् न्हयागु दु । थौं थःथःगु छेँय् नलास्वनेगु साइत कथं नलिंस्वा पिइवं विधिवत रुपं मोहनि नखः न्हयागु खः ।  नलास्वनेगु दिं येँया हनुमानध्वखाय् च्वंगु मोहनि छेँय् वैदिक विधिकथं महाकाली, महालक्ष्मी, महासरस्वती नापं नवदुर्गा व मेगु शक्तिपीठय्  पूजाआजा यायेगु याइ ।","नेवा: अनलाइन न्युज – निश्चल | २०७९ आश्विन १०, सोमबार ०९:१४:४५  "
"मोहनी नखः, थौं नःला स्वां पिइगु दिं, खोनाय् मोहनी नखः हनीमखु","थौं ने.सं. ११४२ कौलाथ्व पारु सोमवाः, नःला स्वनेगु दिं । थौंया दिंनिसें नेपाःमिपिनिगु तःजिगु नखः मोहनी नखः न्ह्याःगु दु । थौं सकल नेपाःमिपिनिगु छेँय् छेँय् छ्व, कःनि इत्यादीया नःलाःस्वाँ पिइगु याइ । उकिं थौंया दिंयात नःलास्वने पारु अर्थात् मोहनी नखःया न्हापांगु दिं कथं हनेगु याइ । यक्वस्यां थौं सुथय् नःला स्वनेगु याइगु जूसां नं नलाः स्वनेगु साइन कथं धाःसा थौं सुथय् १०ः२३ ता ईया साइत क्वःछिनातःगु दु ।  कौलाथ्व पारुनिसें पुन्हीतक न्ह्याइगु मोहनी नखःयात असत्ययात सत्यं तयाकूगु कथं कयातःगु दु । कलशया पलिस्था यानाः खुसि, बागमती इत्यादी थासं फि वा चा हया नलाःस्वां पिइगु थौंया दिंनिसें झिन्हुतक दुर्गा भवानीया पूजाआजा यायेगु याइ ।  कौलाथ्व अस्तमी असोज १७ गते कुछि भ्वय् व फुलपाति कथं लाःगु दुसा नःमिया दिं स्याक्वत्याक्व लाःगु दु। कौलाथ्व दसमीया दिंयात चालं नं धायेगु यानातःगु दु । मोहनी सिन्हः तिनाः ल्वाभः, सफू इत्यादी पूजा यानाः लःल्हाना कायेगु दिं कथं कौलाथ्व दसमीया दिं अर्थात असोज १९ गते बुधवाःयात कयातःगु दु । थुगु दिंया सिन्हः इिगु साइत कथं सुथसिया ११ः५१ ता ईयात क्वःछिनातःगु दु । अथेहे, असोज २० गते कौलाथ्व एकादसीया दिं असं चालं, पापांकुसा लाःगु दु । लुमंकेबहःजू, सकल नेपाःमिपिन्सं मोहनी नखः हनेगु याःसां नं स्वनिगःया यल नगर दुने लाःगु ऐतिहासिक बस्ती खोनाय् धाःसा मोहनी नखः हनीमखु व नलाःस्वां नं पीइमखु । ","नेवा: अनलाइन न्युज – ललेन्द्र शाक्य | २०७९ आश्विन १०, सोमबार १०:३७:१७  "
सच्छि व खुम्ह दुजः दुथ्याका न्हूदँ समारोह ११४३ दुजः समितिं निंस्वन,"नेपाल संवत राट्रिय न्हूुदँ समारोह समितिं ११४३ निस्वनेग ुनितिं थौं सोमवाः येँया नेपाः ब्याकेटय् छगू ज्याझ्वःया दथुइ थस्थस् खलः पुचः पाखें निम्ह निम्ह प्रतिनिधिं दुथ्याका १०६ म्ह दुथ्याःगु न्हूदँ समारोह ११४३ दुजः समितिं निंस्वगु दु । समारोह समितिया कार्यविधि कथं थौं थथे थीथी खलः पुचःया भेलां ११४३ दुजः समितिं निंस्वगु खः । थथे ११४३ न्हूदँ न्यायेकेगुनितिं निंस्वगु न्हूगु  दुजः समितिं कन्हय् मुज्या च्वनाः नेपाल संवत राट्रिय न्हूगु दँ समारोह समितिं ११४३ या न्हूम्ह नायः ल्यइगु जुगु दु । थौ.जुगु भेलाय् न्हूदँ समारोह समिति ११४२ या नायः नीरञ्जन रत्न शाक्यया सभापतित्वय् ्जुगु खः ।  नायः शाक्य  ११४२ न्हूगु दँय् दच्छि यकं समारोह समितिं याःगु ज्याया प्रगति बिबरण न्ह्यब्वयादिगु खः । अथे उगु ज्याझ्वलय् न्हूदँ समारोह समितिया सल्लाकार समितिया कजि तीर्थराम डंगोल, सल्लाकार सुरेन्द्रबीर मालाकार ,नेपालभाषा मंकाः खलःया दांभरी गणेश सायमी, नेवाःदेय् दबूया न्वकू लिसें समारोह समितिया ब्यबस्थापन पुचःया दुजः उमेश स्थापित, समारोह समितिया गैर नेवाः पुचःया दुजः कृष्ण कुमार अर्यालपि पाहाँ कथं उपस्थित जुयादिगु खः । ज्याझ्वलय् समारोह समिति ११४२ या ल्याःचा समितिया दांभरी अमृत ताम्रकारं न्ह्यब्ययादिगु दु । अथे हे उगु ज्याभा्वलय् गणतन्त्र, धर्म निरपक्षेता , सघीयता, आदीवासी जनजाति  आन्दोनय् शहिद जूपिन्त लुमंका छगू मिनेट मौन धारण यासें वाङ्‍मय शताब्दी पुरुष सत्यमोहन जोशीया भिं उसाया कामनाया प्रस्ताव पारित यानाः ज्याझ्वः न्ह्याकुगु खः ।","नेवा: अनलाइन न्युज – निश्चल | २०७९ आश्विन १०, सोमबार १८:२९:३७  "
शताब्दी पुरुष सत्यमोहन जोशीया उसाँय् भिनाः वल,"वंगु शुक्रवाः म्ह गले जुजु वंगु व नयेगु इच्छा म्हो जुजुं वनाच्वंगुलिं किस्ट अस्पतालमा भर्नाजुयादीम्ह शताब्दी पुरुष सत्यमोहन जोशीया उसाँय् भिनाः वःगु दु । जोशीया उसाँय् भिनाः वःगु खँया जानकारी वय्कःया छेँजःपिन्सं ब्यूगु खः । जोशीयात पिसाब संक्रमण, पुलांगु छाती व नुगःचु (मुटु)या समस्या लिसें डेंगु नं खनेदुगु खः । अस्पतालं ब्यूगुजानकारी कथं वयकःयात डिलक्स क्याबिनय् सुक्ष्म निगरानी तयातःगुखः । वयकःया स्थिति चिन्ताजनक खनेदुसां ग्यायेमाःगु स्थिति मदुगु पल्मोनोलोजिस्ट व इन्टरनल मेडिसिनया विभागीय प्रमुख प्राध्यापक डाक्टर मिलेस जंग सिजापतिं जानकारी बियादीगु खः । सत्यमोहन जोशीया उसाँय् बांलानाः वःगुलिं अस्पतालं जोशीयात थौंकन्हय् हे डिस्चार्ज यायेफूगु जानकारी नं ब्यूगु दु ।","नेवा: अनलाइन न्युज – ललेन्द्र शाक्य | २०७९ आश्विन ११, मंगलबार १४:०७:४६  "
अमेरिकी सहायक विदेशमन्त्री ट्रुडो नेपाः वइगु,"अमेरिकी विदेश मन्त्रालयया विश्वव्यापी सार्वजनिक मामिला स्वइम्ह कार्यवाहक सहायक विदेशमन्त्री एलिजावेथ केनेडी ट्रुडो नेपाः भ्रमणय् वइगु जूगु दु । ट्रुडो नेपाःलिसें यूएई, उज्वेकिस्तान व किर्गिस्तानया झिंनिन्हुया भ्रमणया नितिं बुधवाः येँय् थ्यंकीगु जूगु दु । अमेरिकी विदेश मन्त्रालयपाखें सार्वजनिक याःगु विज्ञप्ति कथं ट्रुडों नेपालय् दुष्प्रचारविरुद्ध थीथी ज्याझ्वलय् ब्वति काइगु जूगु दु ।  अमेरिकां अफगानिस्तानय् सामाजिक समता, मिडिया फ्रिडम व जलवायुया विषयस याःगु ग्वाहालियात चीन व रुसं दुष्प्रचार ब्वलंकूगु द्वपं ब्यूगु दु । नेपाः भ्रमणया झ्वलय् सहायक विदेशमनत्री ट्रुडों भ्रमपूर्ण बुखँ व लोकतन्त्रय् संचारमाध्यमया भूमिकाबारे राउण्ड टेबल अन्तरक्रिया याइगु धाःगु दु । लिसें अल्पसंख्यक पुचःया अभियन्ता व संचार क्षेत्रया व्यक्तिलिसे नापलायेगु ज्याझ्वः नं तयातःगु दु ।","नेवा: अनलाइन न्युज – ललेन्द्र शाक्य | २०७९ आश्विन ११, मंगलबार १४:२१:१५  "
पुष्पलाल पार्कय्  शंखधर साख्वाः व  पद्मरत्न तुलाधरया झ्वाता पलिस्था ,"येँया १८ वडा तपिंताँया नापसं च्वंगु पुष्पलाल पार्कय् राष्ट्रिय विभूति शंखधर साख्वाः व नेवाः न्ह्यलुवा पद्मरत्न तुलाधरया झ्वाता पलिस्था याःगु दु । जनकवि दुर्गालाल श्रेष्ठं उगु निगुलिं झ्वाताया उलेज्या म्हिगः यानादिगु खः ।  थुगु झ्वाता येँ मनपा १८ ज्याकूपाखें पलिस्था याःगु खः ।  झ्वाता उले ज्याझ्वलय् जनकवि दुर्गालाल श्रेष्ठ लिसें पुलांम्ह मेयर विद्यासुन्दर शाक्य, मदुम्ह पद्मरत्न तुलाधरया म्ह्याय् मय्जु सुम्निमा तुलाधर व १८ वडाया अध्यक्ष न्हुछेकाजी महर्जनपिं उपस्थित जुयादिगु खः ।","नेवा: अनलाइन न्युज | २०७९ कार्तिक १९, शनिबार ०८:११:५७  "
न्हूदँ समारोह समिति ११४३ या नायः डा. नरेशमान बज्राचार्य,नेपाल संवत राट्रिय न्हूदँ समारोह समिति ११४३ नायलय् प्रा. डा. नरेशमान बज्राचार्ययात ल्यंगु दु । न्हूदँ समारोह समिति ११४२ या नायः नीरञ्जनरन्त शाक्यं वयकःया नां प्रस्तावित यानादिगु खःसा थथे तःगु प्रस्तावय् ताः ई सहलह लिपा वयकःयात ल्यगु खः । थौं मंगलवाः सनिलय् च्वंगु समारोह समिति ११४३ या दुजः मुज्या थथे बज्राचार्ययात ल्यगु खः ।,"नेवा: अनलाइन न्युज – निश्चल | २०७९ आश्विन ११, मंगलबार २१:१९:२०  "
हाकनं मतदात यायेमालीगु स्थिति ब्वलंके बिइमखु : प्रमुख निर्वाचन आयुक्त,"प्रमुख निर्वाचन आयुक्त दिनेशकुमार थपलियां मंसिर ४ गते जुइगु प्रतिनिधि व प्रदेशसभा निर्वाचन भयरहित व निष्पक्ष कथं क्वचायेकेगु धाःगु दु । छुं नं मतदान केन्द्रय् हाकनं मतदान यायेमालीगु स्थिति ब्वलंके मबिइगु कथं निर्वाचन आयोगं तयारी यानाच्वंगु थपलियां जानकारी ब्यूगु दु । झापाया विर्तामोडय् आयोग व नेपाल कानून समाजं मंकाः कथं ग्वसाः ग्वःगु ‘निर्वाचन आचारसंहिताया प्रभावकारी कार्यान्वयन व सरोकारवालाया भूमिका’ विषयस जूगु ज्याझ्वलय् न्वःवासें प्रमुख आयुक्त थपलियां धाःगु दु, ‘तःधंगु प्राकृतिक विपत्ति बाहेक सुरक्षाया हुनि वा राजनीतिक दलं सुं नं मतदातायात लिच्वः लाकेु दुष्प्रयास यात धाःसा सम्बद्ध दल वा व्यक्तियात हे कानून कथं कारवाही यायेगु तर वहे हुनिं हाकनं मतदान जुइके मबिइगुलि आयोगं पलाः न्ह्याकूगु दु ।’ सुं नं छम्ह मतदातायात लोभ, लालच, धाक वा धम्कीया हुनिं मतदान यायेगुपाखे मछिंगु स्थिति ब्वलंके मबिइगु कथं आयोगं देय् न्यंकं सचेतनामूलक ज्याझ्वःया ग्वसाः ग्वयाः पलाः न्ह्याकाच्वंगु व वहे सन्दर्भय् झापाय् तकं उगु ज्याझ्वःया ग्वसाः ग्वःगु थपलियां धाःगु दु । निर्वाचन आचारसंहिता व निर्वाचन खर्चया पालनालिसें स्वच्छ व स्वतन्त्र निर्वाचन याकेगु प्रक्रियाय् आयोग दूगुलिं सामाजिक संजालपाखें प्रसारण जुइफूगु मिथ्या सुचं, दुष्प्रचार व घृणास्पद अभिव्यक्ति पनेगुलि तकं आयोगं पलाः न्ह्याकूगु दु धासें प्रमुख आयुक्त थपलियां निर्वाचनया स्वच्छतालिसें लोकतन्त्र व अभिव्यक्तिगत स्वतन्त्रतायात फक्व उपभोग याकाः थुगु निर्वाचनयात क्वचायेकेगु नितिं आयोग न्ह्यःने वंगु जानकारी ब्यूगु दु ।","नेवा: अनलाइन न्युज – ललेन्द्र शाक्य | २०७९ कार्तिक २०, आइतबार १३:५७:५६  "
भुखाय् ब्वल पूर्वी नेपालय्,पूर्वी नेपालय् भुखाय् ब्वःगु वाःचायेकूगु दु । आइतवाः बहनी नेपाः व चीन सीमा लागाय् भुखाय् ब्वःगु व उकिया धक्का पूर्वी नेपाःया छुं छुं थासय् महसुस जूगु राष्ट्रिय भूकम्प मापन व अनुसन्धान केन्द्रं जानकारी ब्यूगु दु । आइतवाः बहनी १०ः१३ ता इलय् ताप्लेजुङय् चीनया सीमा क्षेत्र लाःगु थाय् केन्द्रविन्दु जुयाः ५.३ रेक्टरस्केलया भुखाय् ब्वःगु खः । ,"नेवा: अनलाइन न्युज – ललेन्द्र शाक्य | २०७९ कार्तिक २१, सोमबार ११:०८:१८  "
नेपालय् डेंगु ल्वचं कःपिनिगु ल्याः ५० हजार थ्यंन,नेपालय् डेंगु ल्वचं कःपिनिगु ल्याः ५० हजार थ्यंगु दु । स्वास्थ्य व जनसङ्ख्या मन्त्रालयया तथ्याङ्क कथं थप ३४९५ म्ह डेंगु ल्वय्या पुष्टि जुगु दु।,"नेवा: अनलाइन न्युज | २०७९ कार्तिक २१, सोमबार १७:१२:२९  "
"मंगलवाः चन्द्रग्रहण : छु राशियात कष्ट, छु राशियात लाभ !","कन्हय् मंगलवाः ग्रस्तोदित खग्रास चन्द्रग्रहण जुइगु जूगु दु । मंगलवाः सनिलया ५ः११ ता इलय् चन्द्रोदय जुइधुंकाःनिसें हे ग्रहण जुइ । सनिलया ५ः१३ ता इलय् सूर्यास्त जुइधुंकाः ग्रहण स्पष्ट रुपं खनेदइ । नेपाल पंचांग निर्णायक विकास समितिं सनिलया ५ः२७ ता इलय् ग्रहणया सुरु जुइगु जानकारी ब्यूगु दु । अथेहे, सनिलया ६ः३४ ता इलय् ग्रहण क्वचाइगु जूगु दु । छघौ व २३ मिनेट नेपालं ग्रहण खनेदइ । चन्द्रोदय जुइधुंकाःनिसें हे ग्रहण जुयाः त्वइगु जूगुलिं ग्रस्तोदित चन्द्रग्रहण धाःगु खः । ग्रहणं मुक्कं चन्द्रमा त्वःपुइगु जूगुलिं खग्रास धाःगु खः । नेपाल पंचांग निर्णायक विकास समितिया कथं, मंगलवाः जुइगु ग्रस्तोदित खग्रास चन्द्रग्रहण भरणी नक्षत्र व मेष राशिया मनूतय्त अतिकं कष्टदायक जुइगु खनेदूगु दु । चन्द्रग्रहण मेष राशियात घात, वृष राशियात व्यय, मिथुन राशियात लाभ, कर्कट राशियात सुख, सिंह राशियात माननाश, कन्या राशियात कष्ट फल बिइगु योग जूगु समितिं पिथंगु राष्ट्रिय पंचांगय् न्ह्यथनातःगु दु । अथेहे, तुला राशियात स्त्रीपीडा, वृश्चिक राशियात सुख, धनु राशियात चिन्ता, मकर राशियात व्यथा, कुम्भ राशियात श्रीप्राप्ति व मीन राशियात क्षतिया फल जुइगु नं राष्ट्रिय पंचांगय् न्ह्यथनातःगु दु । धर्मशास्त्रविद् प्रा.डा. रामचन्द्र गौतमया कथं, चन्द्रग्रहणया गुघौ न्ह्यःनिसें सुतक जुइगु धर्मशास्त्रया ग्रन्थय् न्ह्यथनातःगु दु । वकथं मंगलवाः सुथय् ८ः११ ता ईनिसें मचा, बृद्ध व ल्वगिपिं बाहेकयात भोजन निषेध यानातःगु दु ।  सनिलया ६ः३४ ता इलय् ग्रहण क्वचायेधुंकाः जक भोजन यायेज्यू । ग्रहणया इलय् जप, स्नान, ध्यान, पाठ लिसेंया कर्म यायेबलय् फलदायी जुइगु शास्त्रीय वचन दु ।","नेवा: अनलाइन न्युज – ललेन्द्र शाक्य | २०७९ कार्तिक २१, सोमबार १५:४२:४९  "
लाइसेन्स क्यनाः भोट कुर्के दइगु,मतदाता नामावलीमा नां समावेश मजुपिं मतदातां आयोग पाखें जारी याःगु मतदाता परिचयपत्र बाहेक परिचय खने दइगु भ्वं क्यनाः भोट कुर्के दइगु जुगु दु । नेपाली नागरिकताको प्रमाणपत्र वा राष्ट्रिय परिचयपत्र वा राहदानी वा जग्गाधनी प्रमाणपुर्जा वा सवारीचालक अनुमतिपत्रया सक्कल प्रमाणया आधारमा अन्तिम मतदाता नामावली विवरण नाप ल्वाका मतदान यायेगु व्यवस्था यायेत सम्बन्धित निर्वाचन अधिकृतयात निर्देशन बिइगु निर्णय याःगु निर्वाचन आयोगं मंगलवाः जारी याःगु विज्ञप्तिइ न्ह्यथंना तःगु दु ।,"नेवा: अनलाइन न्युज | २०७९ कार्तिक २२, मंगलबार १८:०१:०९  "
डोटीया भुखाचं लिच्वः लाःगु क्षेत्रय् खटेजुइत व उद्धार यायेत प्रम देउवाया निर्देशन,"डोटीया भुखाचं लिच्वः लाःगु क्षेत्रय् उद्धारय् खटेजुइत प्रधानमन्त्री शेरबहादुर देउवां निर्देशन ब्यूगुु दु । देउवां भुखाचं लिच्वः लाःगु क्षेत्रय् खटेजुइत, घाःपाः जूपिनिगु उद्धार याानाः वासः याकेत व राहतया हलंज्वलं मिलेयायेत सम्बन्धित निकाययात निर्देशन ब्यूगु खः । प्रधानमन्त्री देउवां भुखाचय् लानाः ज्यान गुमेयाःपिंप्रति श्रद्धाञ्जलि देछाःगु दु । डोटीइ च्वंगु खप्तड राष्ट्रिय निकुञ्ज क्षेत्रयात केन्द्रविन्दु दयेकाः बुधवाः सुथय् २ः१२ ता इलय् ६.६ रेक्टरस्केलया भुखाय् ब्वयाः पूर्वीचौकी गाउँपालिकाया वडा ल्याः ३ गैरागामय् छुं छुं छेँत दुनावःगु व खुम्ह मनूत ल्हानाः सीगु दुसा न्याम्ह मनूत घाःपाः जूगु दु । भुखाचय् लानाः सीपिं पूर्वीचौकी ३ गैरागांया प्रेम बोहरा, भगवती बोहरा‚ सीता बोहरा‚ हर्क बोहरा‚ धन्सरी बोहरा‚ तुलछी बोहराया सनाखत जूगु दुसा घाःपाः जूपिन्त वासः यायेगु नितिं अस्पताल थ्यंकूगु डोटीया डिएसपी भोला भट्टं जानकारी ब्यूगु दु ।","नेवा: अनलाइन न्युज – ललेन्द्र शाक्य | २०७९ कार्तिक २३, बुधबार १२:०१:१८  "
बाजुराय् भुखाय् ब्वल,बाजुरा केन्द्रविन्दु जुयाः भुखाय् ब्वःगु दु । बाजुरा जिल्लाया काँडा क्षेत्र केन्द्रविन्दु जुयाः भुखाय् ब्वःगु राष्टिन्य भूकम्प मापन केन्द्रं जानकारी ब्यूगु दु ।  बाजुराया खप्तड छेडे दह गाउँपालिका अन्तर्गतया काँडापाखें ३ किलोमिटर पश्चिम केन्द्रविन्दु जुयाः भुखाय् ब्वःगु खः । बिहिवाः सुथय् ५ः१३ ता इलय् ब्वःगु उगु भुखाय्४.१ रेक्टरस्केलया जूगु केन्द्रं जानकारी ब्यूगु दु । थ्वसिबें न्ह्यः खप्तड राष्ट्रिय निकुञ्जयात केन्द्रविन्दु दयेकाः बुधवाः सुथय् ब्वःगु ६.६ रेक्टरस्केलया भुखाचं छेँ दुनावयाः डोटीइ खुम्ह मनूत सीगु खःसा न्याम्ह घाःपाः जूगु खः । ,"नेवा: अनलाइन न्युज – ललेन्द्र शाक्य | २०७९ कार्तिक २४, बिहिबार ११:०२:०१  "
डोटी भुखाय् लिपा ३०० लिभुखाय्,डोटी भुखाय् लिपा उगु जःखः लागाय् मदिक्क लिभुखाय् ब्वयाच्वंगु दु । थौं बिहिवाः सुथय् ८ ता ईतक ३०० क्वः लिभुखाय् ब्वयेधुंकूगु राष्ट्रिय भूकम्प मापन व अनुसन्धान केन्द्रं जानकारी ब्यूगु दु । लिपांगुखुसि थौं बिहिवाः सुथय् ५ः१३ ता इलय् बाजुराय् केन्द्रविन्दु जुयाः ४.१ रेक्टरस्केलया लिभुखाय् ब्वःगु केन्द्रया सहायक प्राविधिक राजेश शर्मां जानकारी ब्यूगु दु ।,"नेवा: अनलाइन न्युज – ललेन्द्र शाक्य | २०७९ कार्तिक २४, बिहिबार ११:४९:३७  "
स्वयम्भू महाचैत्य लिक्क च्वंगु पुलांगु गुम्बाया पुनर्निमाण क्वचाल,स्वयम्भू महाचैत्य लिक्क च्वंगु दोङ्क् छ्योलिङ देवा धर्म पुलांगु गुम्बा (राष्ट्रिय ध्याङ गुठी)या  पुनर्निमाण क्वचाःगु दु । उगु गुम्बाया उलेज्या सोमबाः छगू ज्याझ्वःया दथुइ जुल।  २०७२ साल बैशाख १२ गतेया तःभुखाचं  पूर्ण रुपं क्षतिग्रस्त जूगु उगु गुम्बाया धर्मगुरु तेन्दर लामाया कुतलं भुटान सरकार व मेमेगु थीथी संस्था व ब्यक्तिपिनिगु आर्थिक ग्वाहालि व पुरातत्त्व बिभागया प्राबिधिक ग्वाहालिपाखें गुम्बाया ल्ह्वनेज्या (पुनर्निमाणया ज्या) क्वचाःगु खः।  श्रद्धेय गुरु कुश्यो छेच्युजुया अवतारी गुरु जिग्मे छोइङ नोर्बु रिम्पोछेजु अले गुठी संस्थानया प्रशासक  किरण शाक्यपाखें मंकाः कथं  उलेज्या याःगु उगु ज्याझ्वलय् देश बिदेशं हनेबहःपिं थीथी पाहाँपिनिगु उपस्थिति दूगु खः। ,"नेवा: अनलाइन न्युज – विजय रत्न | २०७९ कार्तिक २३, बुधबार १४:५८:४३  "
"सल्यानय् जीप दुर्घटना, च्याम्ह मन्त",सल्यानया मुलपानीइ वंगु चन्हयय् जीप दुर्घटना छम्ह मचा लिसें च्याम्ह मदुगु दु । थथे मदुपिं छम्ह मिसा व न्ह्ययम्ह् मिजं जुगु इलाका प्रहरी कार्यालय सल्यानं न्ह्यथंगु दु । छम्ह तच्वकं घाःपा जुम्ह दाङय् वासः यायेत यंकुगु दु । आः तक थथे सिइपिनिगु म्हसिका सिइदुगु मदुनिं । प्रहरीया कथं उगु जीपय् मुक्कं गुम्ह् च्वनावंगु खः । थथे दुर्घटनाय् लाःपिं इहिपाया भ्वय् नयाः थःगु छेँ सल्यान लिहाँ वयाच्वपिं जुगु खँ सिइदुगु दु ।,"नेवा: अनलाइन न्युज | २०७९ आश्विन १२, बुधबार ०८:०१:४६  "
बालुवाटारय् न्यागू सिट बाँडफाँटया कयाः मुज्या,वइगु मङ्सिर ४ गते जुइगु प्रतिनिधिसभा व प्रदेशसभाया निर्वाचनया सिट बाँडफाँटया लइ. निगु ज्या क्वचायेकेत सत्तारुढ गठबन्धनया मुज्या च्वनाच्वंगु दु । ,"नेवा: अनलाइन न्युज | २०७९ आश्विन १२, बुधबार १२:१६:५०  "
डेंगु संक्रमण पाखें छन्हू हे न्हिं प्यम्ह मन्त,  नेपालय्  डेंगु संक्रमण पाखें छन्हू हे न्हिं प्यम्ह मदुगु दु ।स्वास्थ्य व जनसंख्या मन्त्रालयया कथं मंगलवाःडेंगु संक्रमण पाखें प्यम्ह मदुगु खः । थ्व नापं थ्वदँय् न्यगु डेंगु पाखें सिइपिनिगु ल्याः ३६ म्ह थ्यंगु दु । मन्त्रालयया लिपांगु तथ्यांक कथं साउन थुखें २७ हजार ५६९ म्ह डेंगु संक्रमण जुगु दु ।,"नेवा: अनलाइन न्युज | २०७९ आश्विन १२, बुधबार २२:१४:०५  "
"डेंगुपाखें छन्हुं हे निम्ह सित, संक्रमित ल्याः २८,००० म्हं मयात","नेपालय् डेंगु संक्रमणपाखें छुन्हुं हे निम्ह मनू सीगु दुसा छन्हुं हे ५४० म्हेसिके डेंगु संक्रमण खनेदूगु दु । स्वास्थ्य व जनसंख्या मन्त्रालयया कथं बिहिवाः डेंगु संक्रमणपाखें निम्ह मनू सीगु खः । थ्व लिसें साउन थुखे डेंगुपाखें सीपिनिगु ल्याः ३८ म्ह थ्यंगु दु । मन्त्रालयया लिपांगु तथ्यांक कथं साउन थुखे २८ हजार १०९ म्हेसिके डेंगु संक्रमण जुइधुंकूगु दु । आः मुस्ताङ बाहेक फुक्क जिल्लाय्खनेदूगु डेंगु संक्रमणपाखें दकले अप्वः स्वनिगःया फुक्क जिल्लाय् अप्वः लिच्वः लाःगु दु । मन्त्रालयया तथ्यांक कथं दकले अप्वः बागमती प्रदेशय् २१ हजार ९७५ म्ह, लुम्बिनी प्रदेशय् ३ हजार १२५ म्ह, सुदूर पश्चिम प्रदेशय् ८५० म्हेसिके डेंगु पुष्टि जूगु दु । अथेहे, गण्डकी प्रदेशय् ६ सय ७७ म्ह, मधेस प्रदेशय् ४१३ म्ह व कर्णाली प्रदेशय् २३८ म्हेसिके संक्रमण खनेदूगु दु । मन्त्रालयया कथं नेपालय् न्हापांगुखुसि सन् २००४ स नेपालय् डेंगुया ल्वगि खनेदूगु खः । सन् २००४ लिपा प्रत्येक दँ डेंगुया संक्रमण खनेदयाः वयाच्वंगु स्वास्थ्य व जनसंख्या मन्त्रालयं जानकारी ब्यूगु दु । अप्वः धयाथें न्हिनय् सक्रिय जुइपिं एडिज जातया चलः (पति)पाखें न्यानाः डेंगु ल्वय् जुइगु जुयाः, डेंगु संक्रमणया जोखिम म्हो यायेत ज्या यायेगु थाय् जःखः मदिक्क सुचुपिचु यानाः तयेत विज्ञपिन्सं सुझाब ब्यूगु दु । पतिं न्याइगु पाखें बचेजुइगु लिसें पतिया बृद्धि पनेगु ज्या यायेमाः । थुकिया नितिं लः मुनीगु थलबल गथेकि गमला, स्वाँदानी, खालीगु बट्टा, अलकत्रा वा मचिकंया खाली ड्रमत, गाडीया ज्याख्यलय् मजूगु टायरय् लः मुंकेगु यायेमज्यू । लःया ट्यांकीइ पति दुहाँ वनेगुपाखें पनेगु कथं त्वःपुया तयेमाः । एडिज पतिं न्हिनय् न्याइगु जुयाः मुक्कं लँचाग्वः दूगु वा म्हगः त्वःपुइगु लँ फिइमाः । सम्भव जुतलेतक न्हिनय् देनेबलय् नं झुल छ्यलाबुला यायेमाः ।","नेवा: अनलाइन न्युज – ललेन्द्र शाक्य | २०७९ आश्विन १३, बिहिबार १७:०१:३८  "
मोहनीया दसमी निसें तच्वकं वा वइगु,"जल तथा मौसम पूर्वानुमान महाशाखाया कथं दशमी, एकादशी व द्वादसीया न्हिं तच्वकं वा वइगु बुलेटिन पितब्यूगु दु । महाशाखां मनसुनयाउत्तरार्धमा भारतया आन्ध्र प्रदेशया तट व पश्चिम–मध्य बंगालया खाडीया क्वयया टीयमा दुगु सामुद्रिक आँधीया कारण नेपालय् नवमी अर्थात् १८ असोज निसें मनसुनी न्ह्यायेत्यंगु खः । ","नेवा: अनलाइन न्युज | २०७९ आश्विन १५, शनिबार ०९:१९:०९  "
थाय्‌मदुया त्वाःछेँ थुनाब्यूगुलिं देय् दबूया बिरोध,"येँ महानगरपालिकां २५ वडाया थाय्‌मदु त्वालय्‌ लाःगु त्वाःछेँ म्हिगः येँ महानगरपालिकां थुनाब्यूगु घटनायात कयाः नेवाः देय् नं बिराध याःगु दु । दबूया नायः पवित्र बज्राचार्य थौ. शनिवाः छगू बक्तक्य पित बिसें थथे बिरोध याःगु खः । बक्तब्य थायमदुया उगु त्वाः छेँय् ५० दँ न्हइल हे दयेकाच्वनाच्वंगु , नेपालभाष मंकाः खलः निसें आदविासि जनजाति महासंघ लिसेंया ससथापक कालया ज्याकू जुगु , २५ वडा कार्यालययात त्वाः छो ज्याकु तयेत थाय् बियातःगु , नापीया फिल्डबुकय् तकं त्वाः छेँ धकाः न्ह्यथंनातःगु  व आः नं थ्व बिषय् दालटय् बिचारधिन अबस्थाय् दुगु खँ न्ह्यथंनातःगु दु । थ्व हे झ्वलय् थीथी संघ सस्थाया मंकाः ग्वसालय् येँया थाय्‌मदु त्वालय्‌ थौ शनिवाः ५ बजे बिरोध सभा याइगु जुगु दु ।","नेवा: अनलाइन न्युज – निश्चल | २०७९ आश्विन १५, शनिबार १५:२०:२३  "
मोहनि नखःया प्यन्हूया न्हिं फूलपाती ,,"नेवा: अनलाइन न्युज | २०७९ आश्विन १६, आइतबार ०८:२४:०६  "
पूर्व जुजुं ज्ञानेन्द्रं  डेंगु महामारी न्यनाच्वंगुलिं सिंन्हं मतिइकिगु,पूर्व जुजं ज्ञानेन्द्रं्र डेंगु महामारी न्यनाच्वंगुलिं सर्वसाधारणया सिंन्हं मतिइकिगु जुगु दु ।  पुलाम्ह जुजुया संवाद सचिव फणी पाठकं उगु जानकारी संचार माध्यमयात ब्यूगु खः । नेपाली जनजीवन स्वास्थ्यया हुनिं आक्रान्त जुयाच्वंगु विषम परिस्थितियात ध्यानय् तयाःशाह नं शक्तिपिठया दर्शन मयायेगु तर थःगु निवासय् भक्तिभाव तयाः पूजाआजा यायेगु खँ थौं आइतवाः पितब्यूगु विज्ञप्तिइ लन्ह्यथंनातःगु दु ।,"नेवा: अनलाइन न्युज – निश्चल | २०७९ आश्विन १६, आइतबार १२:४१:०२  "
"वा वइगु सम्भावना, सतर्कता छ्यलेत इनाप","जल व मौसम विज्ञान विभाग अन्तर्गतया मौसम पूर्वानुमान महाशाखां थौं मंगलवाः देय् न्यकं बदली जुयाः यक्वः थासय् वा वइगु खँ धाःगु ु । बंगालया खाडीइ विकसित जुगु न्यून चापीय क्षेत्रया प्रभाव उत्तरपश्चिमी न्हयायेगु झ्वलय् नेपालय् नं लाःगुलिं मौसम बदली जुगु खः । मौसम पूर्वानुमान महाशाखां जारी याःगु बुलेटिनइ धयातःगु कथं असोज १८ गते नवमीया न्हिं प्रदेश १, मधेश, बागमती, गण्डकी व लुम्बिनी प्रदेशछु थासय् व अन्य प्रदेशय् वा वइ । बहनिं लुम्बिनी, बागमती, गण्डकी, मधेश व प्रदेश १ ा निगू थासय् तच्वकं वा वइगु सम्भावना दु ।","नेवा: अनलाइन न्युज – निश्चल | २०७९ आश्विन १८, मंगलबार ०९:०२:५६  "
हनुमानध्वाखाय् तलेजु द्यःया दर्शन यायेगु नितिं भीड,दँय् दँस महानवमीया न्हिं जक चाइगु हनुमानध्वाखाय् तलेजु  द्यःया दर्शन यायेगु नितिं थौं मंगलवाःभक्तजनयय्गु भीड जुगु दु । थौं महानवमीया न्हिं जुगुलिं भक्तजनतय्गु नितिं तलेजु द्यःथाय् लुखा चाइकिगु खः ।,"नेवा: अनलाइन न्युज | २०७९ आश्विन १८, मंगलबार ०९:२८:३९  "
थकालीपाखें सिन्हः तिइगु न्हिं चालं,"आश्विन शुक्ल दशमीया दिनय् न्यायेकीगु दिं थौं चालं अर्थात् विजयादशमी । थौंया दिं तःजिक न्यायेकेगु याइसा मान्यजनपाखें दुर्गा भवानीया प्रसाद कथं सिन्हः, नःलाःस्वां लःल्हाना कयाः थुगु चालं कुन्हु याइ । थौं हे थीथी ज्याझ्वः ल्वाभःलिसें थीथी हलंज्वलंत पूजाआजा यानाः क्वकायेगु याइसा दुर्गा भवानीलिसें थः कूलद्यःया न्ह्यःने मोहनी सिन्हः फयाः थकालीपाखें सिन्हः तिकेगु व नःलाःस्वां छुकेगु याइ । नेपाल पञ्चाङ निर्णायक समितिं थौं देवी विसर्जनया साइत सुथय् ८ः२५ ता इलय् लाःगु जानकारी ब्यूगु दु । टीका प्रसाद ग्रहण यायेत साइत मालेगु नितिं धाःसा ८ः४५ ता ईया साइत पाय्छि जूगु समितिया नायः व धर्मशास्त्रविद् प्रा। डा। रामचन्द्र गौतमं धयादीगु दु । चालं दिं न्हिच्छि शुभ दिं जूगुलिं थौं सिन्हः तिइत सामान्य मनूतसें साइत मालेम्वाःगु नं वय्कलं जानकारी बियादिल । थौं मान्यजनपाखें दुर्गाया प्रसादया रुपं टीका ग्रहण याइगु इलय् मेमेगु स्वांया लिसें नःलास्वने पारुया दिं वैदिक विधिपूर्वक तःगु म्हासुगु वाउँगु नःलाःस्वांयात समृद्धिया प्रतीकया रुपं कयाः छ्यनय् छुइगु याइ । नःलाःस्वांपाखें थीथी ल्वय् व्याधिइ वासःया रुपं ज्या याइगु तथ्य वैज्ञानिक रुपं तकं पुष्टि जुइधुंकूगु दु । नःलास्वने पारुया दिं पलिस्था याःगु पूर्ण कलशया जलपाखें अभिषेक यानाः थौं मान्यजनपाखें सिन्हः व प्रसाद कायेगु याइ । असत्ययात सत्य व आसुरी शक्तियात दैवी शक्तिया विजयया प्रतीयकया रुपं न्यायेकीगु चालं मोहनीया दकले महत्वपूर्ण दिं खः । त्रेता युगय् थौंया दिं भगवान् रामं असत्यया प्रतीकया रुपं काःगु रावणयात विजय प्राप्त याःगुलिं वहे ईनिसें विजयादशमी न्यायेकेगु सुरु जूगु धार्मिक विश्वास दु । थुगु विजयादशमी चालंया दिंकुन्हु हे लाःगु खः । मोहनी छेँ व पूजा क्वथाय् विधिपूर्वक तयातःगु नःलाःस्वा थौंया हे दिं देवी पूजा विसर्जन यानाः पिकाये धुंकाः पूर्ण घडाया जलं अभिषेक यानाः थः मान्यजनपाखें श्री नवदुर्गा भवानीया प्रसाद, सिन्हः व नःलाःस्वां छुइगु याइ । थौं गुरु पुरोहित, अजाअजि, मांबा, मान्यजन व तःधंपिं मनूया ल्हाःतं नवदुर्गा भवानीया सिन्हः, नःलाःस्वां व प्रसाद कयाः इमिगुपाखें यश, ऐश्वर्य बृद्धि, ज्या यायेगु क्षमताय् वृद्धि व दीर्घायु प्राप्त जुइमाः धकाः आशिर्वाद कायेगु याइ ।","नेवा: अनलाइन न्युज – निश्चल | २०७९ आश्विन १९, बुधबार ०८:३३:४२  "
येँया चन्द्रागिरिइ चलखं ल्हनाःः छखाः हे छेँया स्वम्ह मन्त,"येँया चन्द्रागिरिइ ध्यान केन्द्र चलं वनाः छखाः हे छेँया स्वम्ह मदुगु दु । थथे मदपिनिगु सिम्ह पोष्टमार्टमया नितिं त्रिवि शिक्षण अस्पताल महाराजगञ्जय् हःगु दु । चन्द्रागिरि नगरपालिकाया वडा नम्बर २ लाःगु रेक्की ध्यान केन्द्रय् चलं वनाः ५२दँया राजु श्रेष्ठ, वया जहान ४५ दँया रेखा श्रेष्ठ व दत्या तिनि दुम्ह म्हयाय् सारथि मदुगु वडा अध्यक्ष भाइकृष्ण तामाङ जानकारी ब्यूगु दु ।","नेवा: अनलाइन न्युज | २०७९ आश्विन २१, शुक्रबार १०:११:३५  "
अझ हे निन्हू स्वन्हू वा वइगु,"छवाः न्ह्यः मोहनिया इलय् मनसुनी वा वइगु धकाः सचेत याःगु जल तथा मौसम पूर्वानुमान महाशाखां अझ थथे निन्हू, स्वन्हू वा वइगु विभागं न्हयथंगु दु ।  विभागंया कथं पूर्व व मध्य नेपालय् तच्वकं वा मवसां पश्चिम व सुदूरपश्चिम क्षेत्रय् तचवकं वा वइगु सम्भावना दुगु खँ धाःगु दु । बरिष्ठ मौसमविद् शान्ति कँडेलं ईया नितिं निभाः त्वसां मौसम बामलाइगु व निन्हू स्वन्हू वा वइ चव्निगु खा कनादिगु दु । ","नेवा: अनलाइन न्युज | २०७९ आश्विन २०, बिहिबार ०९:०७:४५  "
न्हूदँ ११४२ दच्छि यकं थीथी ज्याझ्व थुकथं जुल ,"हनेबहःपिं नेपाल संबत् न्हूदँ समारोह समितिया सल्लाहकारपिं, दुजःपिं, नेपाल संबत् आन्दोलनया सक्रिय व्यक्तित्वपिं, व थन थीथी खलः पुचःया प्रतिनिधित्व यानाः झायादीपिं सकल भाजु मय्जुपिं, सकलसित जोजोलपा, मोहनी नखः, स्वन्ति व नेपाल संबत् न्हूदँया भिंतुना ।दकसिबे न्हापां नेपाल संबत् आन्दोलनया प्रणेता मदुम्ह पद्मरत्न तुलाधरयात लुमंकुसें श्रद्धाया स्वाँ देछानाच्वना । नेपाल संबत् आन्दोलनय् अभिभावकया भूमिका म्हितावयाच्वनादीम्ह सल्लाहकार समितिया कजि लक्ष्मिदास मानन्धर थुगुसिइ दिवंगत जुल, वय्कःयात नं श्रदाया स्वाँ देछानाः सम्मान यानाच्वना । नेपाल संबत् ११४२ या न्हूदँ समारोह समिति निस्वंनागु छुं न्हिं लिपा हे थ्व अनित्य संसार त्वःताःवंम्ह पुलांम्ह नायः मदुम्ह रमेश महर्जनयात लुमंकुसे श्रद्धाञ्जलि देछानाच्वना । वय्कःपिनिगु सुखावति भुवनस बास लायेमा धकाः कामना यानाच्वना ।नेपाल संबत् न्हूदँ राष्ट्रिय समारोह समिति ११४२ या नायः जुयाः ज्या यायेगु अवसर बियादिइगुलिं छिकपिं सकलसित सुभाय् देछानाच्वना । कोभिड महामारीया हुनिं नेपाल संबत् ११४१ स झीसं न्हूदँ समारोह तःजिक हने मखंगु स्यूगु हे जुल । नेपाल संबत् ११४२ या न्हूदँ समारोहया ज्याझ्वः नं कोभिडया हुनिं बसन्तपुलिइ सभा यानाः हने मखनिगु खःला धैगु ग्याःचिकु दया हे च्वंगु जुल । तर झी सकसियागु मंका कुतः व प्रतिबद्धताया हुनिं कोभिड महामारीया बिरुद्ध स्वास्थ्य सुरक्षाया मापदण्ड पालना यानाः बसन्तपुलिइ तःजिक ¥याली व भिंतुना सभा ग्वसाः ग्वयाः न्हूदँ समारोह हनेत ताःलागु जुल । थन नेपाल संबत् ११४२ दच्छियंक यानागु थीथी ज्याझ्वःया धलः न्ह्यब्वयेगु उजं कयाच्वना ।  नेपाल संबत् न्हूदँ समारोह समिति ११४२ निस्वनेधुंकाः पूर्ण बैठक स्वक्वः व व्यवस्थापन समितिया बैठक गुक्वः च्वनागु जुल । नेपाल संबत् ११४२ न्हूदँ तःजिक हनेगु नितिं निस्वनागु थीथी उपसमितित आर्थिक सञ्चार उपसमिति, स्वय्मसेवक उपसमिति, साँस्कृतिक बाजं समन्वय उपसमिति, देय्न्यंक न्हूदँ ज्याझ्वःधलः उपसमिति, मिसा दुजः मनोनयन उपसमिति, डेलिगेसन उपसमिति, मञ्च माइक व्यवस्थापन उपसमिति, नासः पुजा उपसमिति, गैर नेवाः उपसमिति, न्हिलापौ उपसमिति, साँस्कृतिक ज्याझ्वः उपसमिति, जनकवि दुर्गालाल श्रेष्ठया भिंतुना म्ये उपसमिति, मुल नारा क्वःछिना उपसमिति, क्लब संघ संस्था परिचालन उपसमिति, येँ महानगरपालिका ग्वाहालि उपसमिति, पत्राचार उपसमिति, सल्लाहकार बैठक सञ्चालन उपसमिति, नसा त्वसा व मुँज्या थाय् व्यवस्थापन उपसमिति, न्हूदँया जानकारीमूलक सफु प्रकाशन उपसमिति, भिंतुना सभा ¥याली मू ज्याझ्वः व्यवस्थापन उपसमिति, न्हूदँया ज्याझ्वः जानकारी सभा उपसमिति, माइन्युट पुस्तिका व्यवस्थापन उपसमिति, जातिय खलः पुचः परिचालन उपसमिति, मिसा समन्वय उपसमिति, साँस्कृतिक बाजं केपु देछा उपसमिति, मुँज्या परिचालन उपसमिति, शंखधर साख्वाःया झ्वाता पलिस्था यानातःगु थाय्या धलः मुंकेगु उपसमितिया मुँज्या च्वनेगु ज्या जूगु जुल । ज्याझ्वः   नेपाल संबत् न्हूदँ समारोह समिति ११४२ या ग्वसालय् जूगु थीथी ज्याझ्वःया धलः थन बचाहाकलं थन न्ह्यब्वयेगु उजं कयाच्वना । १)नेपाल संबत्यात राष्ट्रिय संबत्या मान्यता सरकारं बिइधुंकुसां सरकारी ज्याखँय् छ्यलाबुलाय् महःगु खँय् झीगु गम्भिर आपति दुगु जुल । उकि थ्व लिसें सरकारं पूवंकेमाःगु थीथी खँय् ध्यानाकर्षण यायेत सम्मानीय प्रधानमन्त्री मार्पmत नेपाल सरकारयात पौं लःल्हायेगु ज्या जूगु जुल । लिसें सम्मानीय प्रधानमन्त्रीयात बसन्तपुलिइ जुइगु भिंतुना सभाय् मूपाँहा कथं ब्वति कायेत इनाप पौ लःल्हायेगु ज्या जूगु जुल । २)नेपाल संबत्यात राष्ट्रिय संबत्या मान्यता सरकारं बिइधुंकुगु कथं प्रदेश सरकारं नं छ्यलाबुलाय् हयेमाःगु खँय् ध्यानकर्षण यायेगु कथं ३ नं प्रदेशया मुख्यमन्त्री राजेन्द्र पाण्डे, प्रदेशसभाया सभामुख सानुकुमार श्रेष्ठयात प्रदेश राजधानी हेटौडाय् वनाः पौ लःल्हायेगु ज्या जूगु जुल । ३)नेपाल संबत् न्हूदँया समारोह ताःलाकेत येँ महानगरपालिकाय् जिल्ला प्रशासन कार्यालयया प्रमुख जिल्ला अधिकारी, येँया प्रहरी प्रमुखतय्गु सहभागिताय् मुँज्या च्वनेगु, थीथी संघसंस्था क्लबनाप सहलह मुँज्या, मिसा भेला, नासः पुजा व थीथी साँस्कृतिक बाजं खलःतय्त केपु इनेगु व नासः पुजाया प्रसाद वितरण ज्याझ्वः जूगु जुल । ट्राफिक व सुरक्षा व्यवस्थापनया नितिं महानगरिय प्रहरी बृत जनसेवाय् मुँज्या च्वनागु जुल । कोभिड महामारीयात ध्यानय् तयाः स्वास्थ्य सुरक्षा मापदण्ड छ्यलेत ग्वाहालि कायेगु कथं हनुमान ढोकाय् तैनाथ शार्दुलजंग गुल्मपति नाप मुँज्या च्वनागु जुल । ४)नेपाल संबत् न्हूदँ कछलाथ्व पारु कुन्हु सम्माननीय प्रधानमन्त्री शेर बहादुर देउवाया मूपाहाँसुइ बसन्तपुलिइ तःजिक भिन्तुना सभा ग्वसाः ग्वयागु जुल । भिन्तुना सभा न्ह्यो बसन्तपुलिइ द्वलंद्व मनूतय्गु सहभागिताय् तःजिगु भिन्तुना साँस्कृतिक ¥याली ग्वसाः ग्वयागु जुल । उगु हे सभाय् देवदास मानन्धरया मू सक्रियताय् दँय्दसं पिथनाच्वनागु न्हिल्यापौ सार्वजनिकिकरण यायेगु ज्या जुल । ५)नेपाल संबत् आन्दोलनया प्रणेता मदुम्ह पद्मरत्न तुलाधरया लुमन्ति मुँज्या शंखधर उद्यान रत्नपार्कय् दुगु पद्मरत्न तुलाधरया झ्वाता दुगु थासय् ग्वसाः ग्वयागु जुल । ६)थिमिया मुर्तिकार सन्त महर्जनं दयेकुगु राष्ट्रिय बिभुति शंखधर साख्वाया झ्वाता न्यानागु जुल । नेपाः ब्यान्क्वेट खुसिबुँइ तःजिगु सभा यानाः नेवाः न्ह्यलुवा भाजु मल्ल के सुन्दरया ल्हातं झ्वाता उलेज्या यायेगु ज्याझ्वः जूगु जुल । ७)नेपाल संबत् न्हूदँ राष्ट्रिय समारोह समिति ११४० व ११४१ या नायः मदुम्ह रमेश महर्जनया १३ स्वन्हुया पुण्यतिथिस श्रद्धाञ्जलि सभा ग्वसाः ग्वयागु जुल । ८)नेपाल संबत्या प्रबर्तक शंखधर साख्वायात राष्ट्रिय विभुति घोषणा याःगु न्हि कछलाथ्व दसमि कुन्हु सुथय् नेपाल संबत्नाप स्वापु दुगु ऐतिहासिक थाय् लखुतिर्थय् तःजिगु सभा यानाः शंखधर दिवस हनेगु ज्या जूगु जुल । सनिलय् शंखधर उद्यान रत्नपार्कय् तःजिगु सभा यानाः शंखधर दिवस हनागु जुल । उगु हे सभाय् शंखधरया किपा दुगु कापि पिथनागु उलेज्या व नेपालभाषाया ब्वनामिपिन्त कापि वितरणया ज्या नं जूगु जुल । ९)नेपाल संबत् न्हूदँ समारोह समितिया सल्लाहकार समितिया कजि लक्ष्मिदास मानन्धरया उँसाय्या च्यूता कासें भिं उसाय्या कामना यानाः वय्कया छेँय् बचाःधंगु सभा याना लक्ष्मिदास मानन्धरयात हनेगु ज्या जुल । १०)नेपाल संबत् आन्दोलनया न्ह्यलुवा समारोह समितिया सल्लाहकार सुवर्ण शाक्ययात वय्कःया योगदानयात सम्मान यासें आन्दोलनयात प्रेरणाकाये कथं वय्कःया छेँय् सभा यानाः हनेगु ज्या जुल । ११)न्हूदँ समारोह समितिया कोष निस्वनेगु ज्या जुल । कोषय् आःतक भाजु निरञ्जन रत्न शाक्यपाखें छगू लाख तका, सुजिब बज्राचार्यपाखें न्ययद्ध तका, भाजु सत्यनारायण डंगोल व भाजु मचाराजा महर्जनपाखें नीन्याद्व नीन्याद्व तका व मेपिं भाजु मय्जुपिनिगु पाखें नं फुचाःगु ग्वाहालि वःगु जुल । १२)स्थानीय निर्वाचनय् समारोह समितिया दुजःपिं भाजु नविन मानन्धर वडाध्यक्ष व मय्जु शोभा महर्जन वडा सदस्यय् निर्वाचित जुयादिगुलिइ नेपाः ब्यान्क्वेटय् सभा यानाः हनेगु ज्या जुल । १३)ज्यापु महागुथि येँ महानगर समितिया सम्मेलनय् समारोह समितिया दुजःपिं भाजु पञ्च महर्जन, नायः, मय्जु नानीहेरा महर्जन न्वकु व भाजु मचाराजा महर्जन छ्याँञ्जे पदय् निर्वाचित जुयादिइगुलिं हना ज्याझ्वः सभा ग्वसाः ग्वयागु जुल । १४)समारोह समितिया सल्लाहकार समितिया कजि भाजु लक्ष्मिदास मानन्धर मदुगु १३ न्हु या पुण्यतिथिस श्रद्धाञ्जलि सभा ग्वसाः ग्वयागु जुल । १५)समारोह समितिया दुजः लिसें न्हिल्यापौ उपसमितिया कजि भाजु देवदास मानन्धरया भिं उसाय्या कामना यासें हनेगु ज्याझ्वः जूगु जुल । १६)राष्ट्रिय बिभुति शंखधर साख्वा प्रतिष्ठान, थिमि नाप नेपाल संबत् आन्दोलनयात कयाः सहलह ज्याझ्वः जूगु जुल । लिसें प्रतिष्ठानं निर्माण याःगु थिमि शंखधर चोकय् दुगु शंखधर पार्कया निरिक्षण ज्याझ्वः जुल । १७)दैवज्ञ जनज्योतिष देवनारायण महर्जनपाखें प्रशिक्षण कासें नेपाः ब्यान्क्वेटय् नेपाल संबत्बारे स्यनेकने ज्याझ्वः जूगु जुल । १८)नेपाल सरकारपाखें शंखधर साख्वा सिरपा घोषणा यायेत सँस्कृति, पर्यटन तथा नागरिक उद्दयन मन्त्री माननीय जिबनराम श्रेष्ठयात पौ लःल्हानागु जुल । १९)नेपाल संबत्यात सरकारी ज्याखँ व व्यवहारय् छ्यलाबुलाय् हयेत थीथी थासं जुयाच्वंगु कुतलय् एकरुपता हयेत भाजु मल्ल के सुन्दरया सक्रियताय् जुमय् मुँज्या च्वनेगु ज्या जूगु जुल । मगाःमचाःगु खँ व सुझाबत नेपाल संबत् न्हूदँ राष्ट्रिय समारोह समिति ११४२ या नायःया भाला कयाः दच्छियंक मेमेगु यक्व हे ज्याझ्वःत ग्वसाः ग्वयेगु तातुना दुगु खः । तर कोभिड व मेगु थीथी हुनिं बिचाः याना कथं यक्व हे यायेमाःगु ज्या यायेमखंगु छिकपिनिगु न्ह्योने इनाप यानाच्वना । थौं निस्वनिगु नेपाल संबत् न्हूदँ राष्ट्रिय समारोह समिति ११४३ पाखें वइगु दँय् ज्या यायेत तिब जुइगु कथं वंगु दँया ज्याखँया मगामचा कुलेगु व छुंछुं सुझाबत न्ह्यब्वयेगु उजं कयाच्वना ।  १)नेपाल संबत् ११४२ न्हूदँया ¥यालीइ झाँकित गथेकि पञ्चबुद्ध व झिनिम्ह नायःया सहभागिताय् व्यवस्थापनय् मगामचा जूगु खना । इलय् हे पौ थ्यंकेग व ¥याली न्ह्याये न्ह्यो समन्वय यायेत छगू पुचः दयेका भाला विइमाःगु खनाच्वना । २)नेपाल संबत्यात सरकारी ज्याखँय् छ्यलाबुलाय् हयेत व व्यवहारय् छ्यलेफइ कथं मूलत स्वंगू कथंया कुतः खनेदु, व थथे दु –  (क) नेपाल संबत्या ला (महिना)य् दुगु तिथियात न्हि कथं कायेगु  (ख)कोडिंग व डिकोडिग विधि छ्यलाः वनेधुंकुगु दँ व वइगु दँया तिथि निश्चित यायेगु (ग) नेपाल संबत्यात सौर्यमास कथं रुपान्तरण यायेगु थ्व स्वंगु विधिइ ज्या यानाच्वंपिं पासापिनिगु थःथःगु तर्क दइगु जुल । उकिइ छगू हे मान्यता स्थापित यायेगु ज्या आवश्यक जुइ । झी दुनेया विविधता कने वनाः विभाजनया रुपय् खने मदयेमा धकाः सचेत जुइमाःगु आवश्यक जुइ । थुकिइ पर्याप्त सहलह यायेमखंगु जुल । वइगु दँय् थुकिइ ज्या यायेमाःगु खनाच्वना । ३)नेपाल संबत्या सच्छिदँया न्हिल्यापौ पिथनेगु ज्याया तयारी यानाच्वनादीम्ह भाजु देवदास मानन्धरया उँसाय् ताःमलाःगु हुनिं थुगु ज्या दिनाच्वंगु खनाच्वना । थ्व ज्या न्ह्याकेमाःगु खनाच्वना । ४)नेपाल संबत् न्हूदँ हने धुंकाः स्वनिगलय् दुगु न्हूदँ हनावयाच्वंगु खलःपुचःया समिति छगू दयेकाः नेपाल संबत्या सम्बन्धि थीथी ज्याखँ याना वनेमाःगु खनाच्वना । ५)नेपाल संबत्या तिथि कथं नखः चखः हनेगुलिं एकरुपता हयेकेत आवश्यक सहलह मगाःगु खनाच्वना । ६)नेपाल संबत्यात राष्ट्रिय संबत्या मान्यता कथं सरकारी ज्याखँय् छ्यलाबुला याकेत दच्छियंक हे निरन्तर सरकारनाप संबाद यानाच्वनेमाःगु खनेदु । थुकिइ गम्भिर जुयाः ज्या सनेमाःगु खनाच्वना । ७)शंखधर दिवस हनेगु खँय् दक्व थासय् सचेतना खनेमदु । शंखधर दिवस हनेगु खँय् देय्न्यंकया खलःपुचःनाप सहलह यायेमाःगु खनाच्वना । ८)नेपाल संबत्यात कयाः सरकारी स्तरं हे अध्ययन अनुसन्धान याकेत प्रतिष्ठान निस्वनेमाःगु आवश्यकता खनाच्वना । ९)खस आर्य जक मखु नेपाः दुनेया जनजाति समुदाय नं तक नं नेपाल संबत् नेवाः समुदायया संबत् धकाः थुइकाच्वंगु अवस्था दनि । थ्व खँय् गम्भिर जुया ज्याझ्वः दयेका वनेमाःगु आवश्यकता खनाच्वना । १०)नेपाल संबत् कोष निस्वनेगु ज्या ला जुल । नेपाल संबत् कोषयात गय् गुकथं छ्यला वन धाःसा बाँलाइ सहलह यायेमाःगु खनाच्वना । ११)नेपाल संबत् हनावयाच्वंगु देय्न्यंकया खलःपुचः तय्गु राष्ट्रिय भेला यायेगु जि सिबें न्ह्योया नायः मदुम्ह रमेश महर्जनया योजना दुगु खना । थ्व खँय् थीथी खलःपुचःया मंका मुँज्या च्वनाः ज्या यायेमाःगु खनाच्वना । १२)नेपाल संबत् न्हूदँ राष्ट्रिय समारोह समिति निस्वनेगु सभाय् व्यापक सहभागिता याकेगु नितिं कुतः यायेमाःगु खनाच्वना । थ्व सुझाबत जक नं पूर्ण मखुगु खँय् सचेत दु । छिकपिं सकले नेपाल संबत् आन्दोलनया बिज्ञ खः । थ्व बाहेक नं मेगु यक्व ज्याखँ छिकपिनिगु पाखें जुइगु भलसा कयाच्वना ।  अन्त्यय्, नेपाल संबत् न्हूदँ राष्ट्रिय समारोह समितिया ग्वसालय् जूगु थीथी ज्याझ्वः ताःलाकेत ग्वाहालि यानादीपिं समारोह समितिया व्यवस्थापन समिति व सकल दुजः पासापिं, साँस्कृतिक कवः, स्वय्मसेवक कवः, मिसा कवः, लगायत थीथी कवःया संयोजक व दुजः पासापिं, थी थी क्लब संघ संस्था , जातिय खलः पुचः व  बाजं खलःया थाकुलि, नायः, कजि व पासापिं, सुरक्षा निकायया पासापिं, रेडक्रस, स्काउटया पासापिं, नेपाल सरकार, प्रदेश सरकार व स्थानीय सरकारया जनप्रतिनिधिपिं, पत्रकार पासापिं, प्राविधिक ज्याखँय् ग्वाहालि यानादीपिं सकलसित सुभाय् देछाना च्वना । नेपाल संबत् न्हूदँ राष्ट्रिय समारोह समिति ११४२ या नायः जुया ज्या सनागुया अनुभव अविस्मरणिय जूगु खँ कनाच्वना । नेपाल संबत् आन्दोलनया जि छम्ह म्हिगः नं कार्यकर्ता, थौं नं कार्यकर्ता, कन्हय् नं कार्यकर्ता खः धैगु इनाप यानाच्वना । सुभाय् निरञ्जनरत्न शाक्य नायः नेपाल संबत् न्हूदँ राष्ट्रिय समारोह समिति ११४२ ने.सं. ११४२ कौलाथ्व पारु  ( ने.सं. ११४२ कौलाथ्व पारुया न्हिं न्हूदँ ११४३ दुजः समारोह समिति निस्वनेगु ज्याझ्वलय् न्ह्यब्वःगु प्रगति विवरण गथे खः अथे हे न्ह्यब्वया–स.)","नेवा: अनलाइन न्युज – निश्चल | २०७९ आश्विन २१, शुक्रबार १०:४९:५०  "
ज्वर वगुलिं राष्ट्रपति भण्डारीं त्रिवि शिक्षण अस्पतालय् भर्ना,राष्ट्रपति विद्यादेवी भण्डारी वासः यायेगु नितिं थौ. शनिवाः बहनिं त्रिवि शिक्षण अस्पताल महाराजगञ्जय् च्वनिगु जुगु दु । चिकित्सकयान कथं हि परिक्षणय् रिपोर्टय् गुगु नं कथंया समस्या खने मदुगु खँ धाःगु दु । राष्ट्रपति भण्डारी प्यन्हू न्ह्यः निसें ज्वरो व सेंखँ चाःगुलं शनिवाः सुथय् शिक्षण अस्पताल महाराजगन्ज वंगु खः । चिकित्सकतय्सं ज्वरो म्हो मजुगुलिं थौ. चच्छि अस्पतालय् तयेगु खँ धाःगु खः । चिकित्सकया कथं २४ घण्टाया निगरानी लिपा आइतवाः डिस्चार्ज यायेगु अस्पतालं न्ह्यथंगु दु । राष्ट्रपति भण्डारीयात फिजिसियन निरज बमया टिमं वासः यानाच्वंगु दु ।,"नेवा: अनलाइन न्युज | २०७९ आश्विन २२, शनिबार १९:५६:४६  "
न्हूदँया लसताय् सुकुन्दा ¥यालीनिसें तुच्चा ज्याझ्वः,"नेपाल संवत् ११४३ न्हूदँया लसताय् स्वनिगःयंकं थीथी संघसंस्थां तुच्चा ज्याझ्वःया ग्वसाः ग्वःगु दु । न्हूदँया लसताय् थथे तुच्चा ज्याझ्वः अन्नपूर्ण क्लबं म्हिगः शनिवाः येँया दरबार स्कूलय् तःजिक तुच्चा ज्याझ्वः याःगु दुसा अथेहे, म्हिगः येँयाः १५ गू क्लवया मंकाm ग्वसालय् मेनतम याः व सांस्कृतिक ज्याझ्वः याःगु दु ।  थुकथं हे लक्ष्मीपूजाया दिं येँया १५ वडाया श्री गणेश सामुदायिक विकास सेवां डल्लु आवासं सुकुन्दा ¥याली ज्याझ्वःया ग्वसाः ग्वयातःगु दु । अथे हे थौं आइतवाः इनाद्य्र बिनायक क्लवं इनात्वलं सुकुन्दा ¥याली यायेत्यंगु दु । अथे हे कार्तिक ९ गते न्हूदँया न्हिं मैतिदेवी परिषदंसांसकृतिक सुकुन्दा ¥याली याइगु जुगु दु । ओलम्पस क्लबं कौलागा चतुर्दसीया दिं ओमबहाःया नःबहिली तुच्चा ज्याझ्वःया ग्वसाः ग्वयातःगु दु । ","नेवा: अनलाइन न्युज | २०७९ कार्तिक ६, आइतबार ०७:२०:१५  "
वाङ्ममय शताब्दी पुरूष सत्यमोहन जोशी आइसियूलय्,१७ न्हू न्ह्यः निसें यलया किष्ट अस्‍पतालय् वासः यकादिम्ह १०३ दँया वाङ्ममय शताब्दी पुरूष सत्यमोहन जोशीयात आइसियूय् तःगु दु । आइतवाः अस्पतालया निर्देशक प्रा.डा. सुरज बज्राचार्य जारी याःगु विज्ञप्ति कथं वयकःया स्वास्थ्यय् उल्लेखनीय प्रगति मजुगुलिं आइसियूय्  तयेत्यंगु खः । समग्र स्वास्थ्यमा उल्लेखनीय प्रगति खनेमदु व युरिन इन्फेक्सन व छातीइ निमोनियाया कारण पमोनोलोजिष्ट व इन्टरनल मेडिसिन विभागया विभागीय प्रमुख प्रा.डा.मिलेशजंग सिजापतिया सल्लाह कथं सघन उपचार कक्षय् यकेत्यनानाःगु खँ विज्ञप्तिइ न्ह्यथंनातःगु दु । जोशीयात असोज ७ गते किष्ट अस्पतालय् भर्ना याःगु खः ।  जोशीयात डेंगीया संक्रमण खनेदुगु खः थ्व हे कारणं गले जुगु चिकित्सकया भनाइ दु । छु न्हिं न्ह्यः स्वास्थ्यय् सुधार खनेदुसां प्यन्हू न्यान्हू न्ह्यः निसें नयेगु त्वनेगु इच्छा मयाःगु अस्पतालं न्ह्यथंगु दु ।,"नेवा: अनलाइन न्युज | २०७९ आश्विन २४, सोमबार ०९:५३:२१  "
दँय् दँसं नेपाल सरकारं राट्रिय शंखधर सिरपाः लः ल्हाइगु,"संस्कृति, पर्यटन व नागरिक उड्डयन  मन्त्री   जीवनराम श्रेष्ठं दँय् दँस नेपाल सरकारं पाखें नेपाल संवत व शंखधर साख्वाया योगदानयात कयाः अध्य न  अनुसन्धान यायेगु ज्या  न्ह्यचिलाच्वंगु संघ, सस्था लिसें ब्यक्तियात  नेपाल सरकार पाखें  सिरपा लः ल्हाना सम्मान यायेगु नितिं थःगु मन्त्रालय् पाखें नीतिगत निणर्य याये धुंनाःगु खँ कनादिगु दु ।   वयकलं म्हिगः येँया सुरतश्री माहाबिहारय छगू ज्याझ्वलय् न्ववानादिसें थथे  जानकारी  बियादिगु  खः ।  मन्त्री श्रेष्ठं नेपाल संवतयात थन तक थ्यकेगु ज्या यापिन्त नेपाल सरकार पाखें हे उच्च सम्मान यायेगु कथं दँय् दँस नेपाल सरकारं पाखें स्वम्हसित  नगद राशी लिसें हनापौं देछायेगु कथं राट्रिय शंखधर सिरपाः बिइगु खँ कनादिगु दु । वयकलं थुकिया नितिं अर्थ मन्त्रालय् पाखें सकतां ज्या क्वचाये धुंकुगु  व मन्त्रीपरिषदया मुज्याय्  यकेगु नितिं थ्व इलय् निर्वाचन आयोग याके अनुमति कायेमाःगु  ब्यबस्था यानातःगुलिं आयोगय् नं उकिया नितिं पौं वने धुंकुगु  आयोगं स्विकृत बिइवं हे निणर्य जुइगु खँ कनादिगु दु ।   छु न्हिं न्ह्यः नेपाल संवत न्हूदँ समारोह समिति मन्त्ती श्रेष्ठंयात नाप लानाः थथे नेपाल संरकार पाखें नेपाल संवतया आन्दोलनयात तिवः बिइगु कथं सरकारं पाखें सम्मान यायेमाःगु माग यासें छगू ज्ञापन पौं लः ल्हाःगु खःसा उगु ज्ञापन पौं लः ल्ल्हाना कासें  वयकलं कालन्तर सरकार पाखें सम्मान यायेगु् कथं राष्ट्रिय शंखधर सिरपा नामकरण यानाः ज्या न्ह्याकेगु बचं बियादिगु खः ।  ","नेवा: अनलाइन न्युज – निश्चल | २०७९ कार्तिक ६, आइतबार ०८:२०:२३  "
न्हूदँ ने.सं.११४३ पाखें क्रियाशील दुजः मनोनयन,"नेपाल संवत् न्हूदँ राष्ट्रिय समारोह समिति ११४३ या कार्यविधि कथं थीथी ख्यलय् सक्रिय जुयाच्वंपिं व्यक्तिपिन्त समारोह समितिया दुजः कथं मनोनित याःगु दु ।  वंगु बिहिवाः समारोह समितिया नायः प्राडा नरेशमान बज्राचार्यं थथे मनोनयन पौ लःल्हाःगु खः ।  समितिं नेवाः ख्यलय् क्रियाशील व्यक्ति कथं गजेन्द्रमान मानन्धर, उर्मिला ताम्राकार, यज्ञरत्न तुलाधर, सिलुरत्न तुलाधर, गोर्के श्रेष्ठ, वीरप्रसाद भन्सारी, शंखनारायण महर्जन, दशरत्न बज्राचार्य व मदनकाजी शाक्ययात मनोनित याःगु खः । ","नेवा: अनलाइन न्युज | २०७९ कार्तिक ६, आइतबार २१:१३:०७  "
स्वन्ति : थौं क्वः पूजा,नेपाःया निगूगु तःधंगु नखः स्वन्ति (यमपञ्चक)या झ्वलय् थौं क्वः पूजा यानाः हनाच्वंगु दु । थौं क्वःया पूजा यानाः साःसाःगु नसाज्वलं क्वः यात नकेगु याइ । थःगु छेँजः दुने सुं सीगु दुसा इमिगु लुमन्तिइ क्वःयात सन्देशबाहक पंक्षीया रुपं थीथी नसाज्वलं तयाः क्वःयात सःताः नकेगु याइ । शनिवाः यमदीप दान यायेधुंकाः थुगु दँया स्वन्ति नखः न्ह्याःगु खः । ,"नेवा: अनलाइन न्युज – ललेन्द्र शाक्य | २०७९ कार्तिक ६, आइतबार १०:३७:४०  "
कोरोनाया संक्रामक सबभेरियन्ट ‘एक्सबीबी’ नेपालय् लुल,नेपालय्  कोरोना भाइरसया न्हूगु सब भेरियन्ट एक्सबीबी लुगु दु । राष्ट्रिय जनस्वास्थ्य प्रयोगशालाय् याःगु जिनोमिक सिक्वेन्सिङया झ्वलय् छम्ह नेपाःमि पाखें सब भेरियन्ट एक्सबीबी लुगु स्वास्थ्य व जनसंख्या मन्त्रालय न्ह्यथंगु दु । वंगु २१ साउन निसें १४ असोज तक कोभिड – १९ या थीथी दँया पुचतय्गु पाखें संकलित नमूनात ल्यंया छु नमूनात जिनोमिक सिक्वेन्सिङ यायेगु झ्वलय् ओमिक्रोनया सबभेयिन्ट एक्सबीबी पहिचान जुगु मन्त्रालयका सहप्रवक्ता डा.( समिरकुमार अधिकारि धाःगु दु । विश्व स्वास्थ्य संगठनया कथं आनः तक थ्व भेरियन्ट विश्वया २६ देशय् थ्यने धुंकुगु दु ।,"नेवा: अनलाइन न्युज | २०७९ कार्तिक ६, आइतबार २१:५६:०१  "
खिचायात साःसाःगु नसा खिचा पुजा,,"नेवा: अनलाइन न्युज | २०७९ कार्तिक ७, सोमबार १०:१०:३२  "
न्हूदँया लसताय् साईकलथुन,"नेपाल संवत् ११४३ न्हूदँया लसताय् साइकल ¥यालीया ग्वसाः ग्वःगु दु । गोदावरी साईकलथुन नां बियाः ग्वसाः ग्वःगु उगु साइकल ¥याली न्हूदँया दिं कछलाथ्व पारु बिहिवाः ९कार्तिक ९ गते० यलया बज्रबाराहीं न्ह्यायेत्यंगु खः ।  ताःहाकःगु भिंतुना साइकल ¥याली कथं थुगु ¥याली बज्रबाराही, वादेय् ९चापागां०, थेचो,तःखेल, छम्पी, डुकुछाप, बुरुनचुली, नेपाल आर्ट भिजेज, टिकाभैरव, लेले, बडिखेल, तौखेल, बाडेगां, भट्टराई आश्रम जुयाः गोदावरी नगरपालिकाय् थ्यंकाः क्वचायेकेगु ज्याझ्वः तयातःगु दु । थुगुसाइकल ¥यालीया ग्वसाः गोदावरी नगरपालिकां ग्वःगु दुसा सौजन्य कथं लक्ष्मी साइकल सेन्टरं याःगु दु ।  साइकल ¥यालीइ ब्वति काःपिन्त दुर्घटना विमा कथं न्ययेद्वः तका ब्यवस्था यानातःगु दुसा अथेहे, निःशुल्क टिशर्टव नसात्वसाया ब्यवस्था यानातःगु दु ।   ","नेवा: अनलाइन न्युज | २०७९ कार्तिक ७, सोमबार १०:४१:३६  "
न्हूदँ समारोह समितिइ नायः जुइधुंकूपिं थुकथं दु,"नेपाःया म्हसीका व नेपाःया सांस्कृतिक महत्वं जाःगु संवत नेपाल संवत तःजिक न्यायेकेगु नितिं थनी स्वीदँ न्ह्यःनिसें दँय् दसं समारोह समिति नीस्वनाः न्यायेकाः वयाच्वंगु न्हूदँ समारोह समितिइ नायः जुयाः ज्या यानादीधुंकूपिं थुकथं दु। समारोह समितिं पितब्यूगु म्हसीका पौ कथं दकले न्हापां नायः जुयादीम्ह प्रा। सुवर्ण शाक्य खः । थ्वलिपा छसिंकथं थुकथं दु ः डा शान्तवीर तुलाधर, लक्ष्मण राजवंशी, प्रयागराज सिं सुवाल, कनकमान शाक्य, बुद्ध सायमि, उत्तम नारायण श्रेष्ठ, प्रा।डा। रत्नकमल वैद्य, सर्वज्ञरत्न तुलाधर, सुरेन्द्रवीर मालाकार, प्रा।डा। मंगलसिद्धि मानन्धर, हिक्मत बहादुर माली, प्रेमशान्ति तुलाधर, डा। सुमित्रा मानन्धर, माणिकलाल श्रेष्ठ, तीर्थराम डंगोल, विपेन्द्र महर्जन, पद्मरत्न तुलाधर, मोहनकृष्ण डंगोल, डा। चुन्दा बज्राचार्य, प्रा।डा। त्रिरत्न मानन्धर, डा। महेशमान श्रेष्ठ, भिमसेनदास प्रधान, चित्तरञ्जन नेपाली, सत्यभावा माथेमा, रमेश महर्जन व निरञ्जनरत्न शाक्य खःसा थुगु दँ ने।सं। ११४३ या नायः प्रा।डा। नरेशमान बज्राचार्य जुयादीगु दु ।   ","नेवा: अनलाइन न्युज | २०७९ कार्तिक ९, बुधबार ०७:०८:३७  "
न्हूदँ समारोह समितिं प्रधानमन्त्री व मुख्यमन्त्रीयात लःल्हाःगु ध्यानाकर्षण पतिइ छु दु ?,"प्रधानमन्त्री शेरबहादुर देउवा व बागमती प्रदेशया मुख्यमन्त्री राजेन्द्र पाण्डेयात नापलानाः नेपाल संवत न्हूदँ राष्ट्रिय समारोह समिति ११४३ पाखें नेपाल संवतयात कयाः थीथी ज्ञापनपौ लिसें न्हूदँया लसताय् जुइगु भिंतुना सभाय् ब्वति कायेत इनाप पौ लःल्हायेधुंकूगु दु । समारोह समितिं ब्यूगु जानकारी कथं प्रधानमन्त्री शेरबहादुर देउवायात लःल्हाःगु ज्ञापन पतिइ थीथी च्यागू बुँदाया ध्यानाकर्षण याकूगु दु । ध्यानाकर्षण पतिइ न्ह्यथंनातःगु   मू मू बुँदात थुकथं दु– नेपाल संवतयात राष्ट्रिय संवत घोषणा यायेधुंकाः थुगु संवतया सम्मान यायेमाःगु, नेपाली नोटय् नेपाल संवत छ्यलेमाःगु, नेपाल संवत प्रतिष्ठान नीस्वनेमाःगु, नेपाल संवतयात व्यवहारय् छ्यलेमाःगु, मन्त्रिस्तरीय निर्णय पुस्तिकाय् नेपाल संवत च्वयेमाःगुलिसेंया खँ न्ह्यथनातःगु दु । अथेहे, मुख्यमन्त्री राजेन्द्र पाण्डेयात लःल्हाःगुध्यानाकर्षण पतिइ नं नेपाल संवत प्रदेशस्तरय् छ्यलेमाःगु, बागमती प्रदेशया पाठ्यक्रमय् शंखधर साख्वाः व नेपाल संवत सम्बन्धी पाठ्यक्रम तयेमाःगु, बागमती प्रदेश अन्तर्गतया मू मू सहरय् शंखधर साख्वाःया झ्वाता पलिस्था यायेमाःगुलिसेंया खँ न्ह्यथनातःगु दु । ","नेवा: अनलाइन न्युज | २०७९ कार्तिक ८, मंगलबार ०८:५१:१६  "
"उम्मेदवारपिनिगु नां धलः थौं पिदनीगु, लिपांगु नां धलः बुधवाः","वइगु मंसीर ४ गते जुइगु प्रतिनिधि व प्रदेश सभाया निर्वाचनया नितिं उम्मेदवारी दर्ता याकूपिनिगु नां धलः थौं मंगलवाः पिदनीगु जूगु दु । थौं बहनी न्याता ईनिसें न्हयता ईतक उम्मेदवारया नां धलः पिनेगु निर्वाचन आयोगं जानकारी ब्यूगु दु । म्हिगः सोमवाः उम्मेदवारविरुद्ध उजुरी बिइगु तालिका निर्धारण याःगु खः । उगु उजुरीयात कयाः छानबिन यानाः थौं मंगलवाः बहनी नां धलः पिथनेगु निर्वाचन आयोगया प्रवक्ता शालिग्राम शर्मा पौडेलं जानकारी ब्यूगु दु । पौडेलया कथं उजुरी पुष्टि जूसा उम्मेदवारी स्वतः रद्द जुइ । आयोगय् प्रधानमन्त्री शेरबहादुर देउवा, राष्ट्रिय योजना आयोगया निवर्तमान न्वकू विश्व पौडेलनिसें जन्मकैदया सजाय फयाच्वंम्ह रेशम चौधरीविरुद्धतक उजुरी लाःगु दु । बूगु तिथि ब्यागलं जूगु धासें लाःगु उजुरीइ प्रधानमन्त्री देउवां थौं मंगलवाः न्हिनय् निता ई दुने लिसः बिइमालीगु जूगु दु । आयोगं थौं मंगलवाः पिथनीगु नां धलःमध्ये सुं उम्मेदवारयात थःगु उम्मेदवारी लितकायेगु इच्छा दुसा कन्हय् बुधवाः सुथय् झिता ईनिसें छता ईतकया इलय् लितकायेफइगु प्रावधान दयेकूगु दु । वधुंकाः कन्हय्बुधवाः न्हिनय् स्वता ईदुने उम्मेदवारया लिपांगु नां धलः पिथनेगु व प्यता ईनिसें न्याता ईतकया दुने उम्मेदवारयात निर्वाचन चिं लःल्हायेगु निर्वाचन आयोगया कार्यतालिकाय् दुथ्याकातःगु दु ।","नेवा: अनलाइन न्युज – ललेन्द्र शाक्य | २०७९ आश्विन २५, मंगलबार १०:१२:४४  "
सत्यमोहन जोशीया स्वास्थ्य सामान्य सुधार,१०३ दँया वाङ्मय शताब्दी पुरूष सत्यमोहन जोशीया स्वास्थ्य सामान्य सुधार जुगु दु । किष्ट अस्पतालय् उपचाररत जोशीया स्वास्थ्य अवस्थाय् सामान्य सुधार जुगु अस्पतालका निर्देशक प्रा.डा.सुरज बज्राचार्य विज्ञप्ति पाखें जानकारी ब्यूगु दु । अस्पतालं थौं मंगलवाः हिनय् २ बजे वयकःया स्वास्थ्य बुलेटिन पित ब्यूगु खः । छातीइ निमोनिया संक्रमण नियन्त्रण यायेत एन्टिबायोटिक्स कोर्स बियातयाःगु अस्पतालं न्ह्यथंगु दु । वंगु आइतवाः वयकःया छातीइ निमोनिया संक्रमण खने दयेवं एन्टिबायोटिक वासः नकेगु याःगु खः । अथे हे मुटुया समस्याय् नं छुं भचा थौं सुधार जुगु खँ धाःगु दु ।,"नेवा: अनलाइन न्युज – निश्चल | २०७९ आश्विन २५, मंगलबार २१:४७:०५  "
सत्यमोहन जोशीयात डिलक्स क्याविनय् सिफ्ट यात,"म्ह मफया अस्पतालय् वासः याकाच्वनादिम्ह शताब्दी पुरूष सत्यमोहन जोशीया उसाय बांलाना वःगु दु । किष्ट मेडिकल कलेज व  शिक्षण अस्पतालय्  वासः याकाच्वनादिम्ह जोशीया उसाय् बांलानावःगु खँ अस्पतालका निर्देशक प्रा डा सुरज बज्राचार्य जानकारी ब्यूगु दु । वयकःया कथं जोशी सामान्य दँ ल्हायेफुगु अवस्थामा दुगु तर कमजोरी जुयाच्वंगुलिं डिलक्स  क्याविनय् सिफ्ट यानाः सधन उपचार कक्ष सरह हे सुक्ष्म निगरानीमा नर्सिग व मल्टीडिसिप्लिनरी केयरसहित वासः यानाच्वनाःगु खा धाःगु दु ।,  वयकः १९ न्हू न्ह्यः निसें अस्पतालय् वासः यानाच्वनादिगु दु ।","नेवा: अनलाइन न्युज – निश्चल | २०७९ आश्विन २७, बिहिबार ०८:०८:०१  "
सत्यमोहन जोशीयात हानं आइसियूलय्,१०३ दँया वाङ्मय शताब्दी पुरूष सत्यमोहन जोशीयात हानं सघन आइसियूलय् तःगु दु । बिहीवाः सुथय् आइसियूलय् सारेयाःगु किष्ट अस्पतालका निर्देशक प्रा.डा. सुरज बज्राचार्य जानकारी ब्यूगु दु । जोशीया अक्सिजन स्याचुरेसन लेभल म्हो जुगुलिं सघन कक्षय् सिफ्ट यानाःगु अस्पतालं जारी याःगु विज्ञप्तिइ न्ह्यथंनातःगु दु। स्वास्थ्यय् छु सुधार जुइवं अस्पतालं बुधवाः आइसियू पाखें डिलक्स क्याबिनय् सारे याःगु खः । तर थौं हानं अक्सिजन स्याचुरेसन लेभल म्हो जुइवं आइसियूय् सारे याःगु खः । निमोनिया संक्रमण व मुटुया चालसबन्धी समस्या जुइवं वयकःयात एन्टिबायोटिक्स बियाच्वनेमाःगु डाक्टर बज्राचार्य धाःगु दु ।,"नेवा: अनलाइन न्युज | २०७९ आश्विन २७, बिहिबार १७:१९:२३  "
प्रधानमन्त्री देउवां जनता समाजवादी पार्टीया मन्त्रीतय्त बर्खास्त यात,"प्रधानमन्त्री शेरबहादुर देउवां जनता समाजवादी पार्टीया मन्त्रीतय्त बर्खास्त गरेका याःगु दु । सत्ता गठबन्धनयात त्वताः एमाले नाप चुनावी तालमेल याःगुलिं जसपाया प्यम्ह मन्त्रीतय्त देउवां थौं बिहीवाः बर्खास्त याःगु खः । जसपा पाखें राजेन्द्र श्रेष्ठ सङ्घीय मामिला व सामान्य प्रशासन, मृगेन्द्रकुमार सिंह यादव कृषि तथा पशुपंक्षी विकास, मोहम्मद इश्तियाक राई भौतिक पूर्वाधार व यातायात व प्रदीप यादव वन व वातावरण मन्त्री जुगु खः । राष्ट्रपति विद्यादेवी भण्डारी बर्खास्त जुपिं मन्त्रीतय्सं कःघानाः च्वंगु मन्त्रालय प्रधानमन्त्री देउवां भाला कायेगु कार्यभार तोके याःगु दु ।","नेवा: अनलाइन न्युज | २०७९ आश्विन २७, बिहिबार १८:३९:३८  "
सत्यमोहन जोशीया उसाय् स्यन,,"नेवा: अनलाइन न्युज – निश्चल | २०७९ आश्विन २८, शुक्रबार १८:३०:५८  "
न्हूदँ समारोह राट्रिय समिति प्रधानमन्त्री देउवा नापलात,प्रधानमन्त्री शेरबहादुर देउवायात नेपाल संवत न्हूदँ राट्रिय समारोह समिति ११४३ या दुजःपिन्सं नापलाःगु दु । समारोह समितिया नायः प्रा.डा. नरेश बज्राचार्यया नेतृत्वय् वंगु पुचलं थौं सुथय् प्रम निवास बालुवाटारय् थथे नापलाना न्हूदँ ११४३ या लसताय् कछलाथ्व पारुया ( कार्तिक ९ गते) बसन्तपुरय् जुइगु भिंतुना सभाय् मू पााहाँ कथं ब्वति कायेत नायः प्रा.डा. बज्राचार्य इनाप यानादिगु खः । अथे हे नेपाल संवतया सम्मान कथं थथिी ज्या यायेत न्ह्यय्गू बुदेँ पौं नं लः ल्हाःगु खः ।,"नेवा: अनलाइन न्युज | २०७९ आश्विन २८, शुक्रबार १५:०५:४३  "
 भेन्टिलेटरय् च्वनाः म्वानामच्वनिगु सत्यमोहन जोशीया इच्छा,किस्ट मेडिकल कलेज तथा शिक्षण अस्पतालया चिकित्सकतय्सं वयकःया जविन रक्षाया नितिं भेन्टिलेटरय् तयाः वासः यायेगु नितिं वयकःया छेँजः पिन्त म्हिगः अनुमति  फ्वःगु खः ।  खः । तर वयकःया छोजः पिन्सं म्हिगः छेँजःपिं व जोशी नाप सःतिपिन्त सःता थ्व खँयात कयाः सहलह ब्याकूगु दु । जोशीया माइलाम्ह काय् नं थः अबु  ( सत्यमोहन जोशी  )   निदँ स्वदँ न्ह्यः हे थः म्ह मफया अस्पताय् भर्ना जुइमाल व थःथु उसाय् तसकं स्यन धाःसा थःयात म्वाकातय्गु नितिं (सासः ल्हाकातय्गु नितिं) छु नं कथं अप्राकितिक ज्यावः व ज्वलं छ्यलाः म्वाकामतय्त इनाप याःगु खँ कनादिगु दु । स्वमय जोशी थथे थःगु जीवनया अन्तिम इलय् थःयात थथे यानाः म्वाका मतय्त इनाप यागुलिं वयकःया इच्छा कथं भेन्टिलेटरय्  मतयेगु सहलह ब्यागु दु ।  १०३ दँया जोशी वंगु २३ न्हू न्ह्यःनिसें यलया इमाडोलय् च्वंगु किस्ट मेडिकल कलेज व शिक्षण अस्पतालमा वासः याकयाच्वंगु दु । वयकःयात आः वयाः थीथी ल्वयया समस्या जुगु व उसाय सुधार मजुगु स्थिर जुयाच्वंगु खँ अस्पतालं न्ह्यथंगु दु ।              ,"नेवा: अनलाइन न्युज – निश्चल | २०७९ आश्विन २९, शनिबार १५:१६:५३  "
न्हूदँ समारोह समितिं सत्यमोहन जोशीया भिं उसायया कामना यासें नापलात,"किस्ट मेडिकल कलेज तथा शिक्षण अस्पतालया आइसीयु वाडृय् वासः याका च्वनादिम्ह शताब्दी पुरुष सत्यमोहन जोशीयात म्हिगः न्हूदँ समारा्ह समिति ११४३ या नायः प्रा.डा. नरेशमान बज्राचार्य लिसें समारोह समितिया दुजःपिन्सं नापलानाः वयकःया भिं उसायया कामना यानादिग ुदु ।  समारोह समितिया सल्लाकार समितिया कजि पुलाम्ह राज्यमन्त्री तीर्थराम डंगोल, येँ महानगरपालिकाया प्रवक्ता लिसें १७ वडाया वडाअध्यक्ष नविन मानन्धर व दुजःपिन्सं थथे जोशी व वयकःया छोजः पिन्त नापलानादिगु खः । ","नेवा: अनलाइन न्युज – निश्चल | २०७९ आश्विन २९, शनिबार १५:२९:१४  "
सत्तारुढ गठबन्धनं न्हयय्गू प्रदेशय् संयुक्त भेला याइगु ,"सत्तारुढ गठबन्धनं  देय्या न्हयय्गू प्रदेशय् संयुक्त भेला याइगु जुगु दु । नेपाली कांग्रेस, नेकपा माओवादी केन्द्र, नेकपा एकीकृत समाजवादी व राष्ट्रिय जनमोर्चाया बैठकं प्रदेशस्तरीय भेला यायेगु निर्णय याःगु खः ।। कात्तिक ४ गते पोखराय् संयुक्त भेलाया समन्वय नेकपा एकीकृत समाजवादी याइगु जुगु दुसा  अथे हे ४ गते हे बुटवलय्, ५ गते विराटनगर व जनकपुरय् व ६ गते सुर्खेतय् जुइगु भेला नेपाली कांग्रेसं समन्वय याइगु जुगु दु ।","नेवा: अनलाइन न्युज – निश्चल | २०७९ आश्विन २९, शनिबार १८:१६:१२  "
शताब्दी पुरुष सत्यमोहन जोशी मन्त,किस्ट मेडिकल कलेज तथा शिक्षण अस्पतालया आइसीयु वाडृय् वासः याका च्वनादिम्ह शताब्दी पुरुष सत्यमोहन जोशी थौं आइतवाः सुथय् ७ बजे जुयाः ९ मिनेट वंगु इलय् मन्त ।  असोज ७ गते किष्ट अस्पतालय् वयकः भर्ना जुयादिगु खः ।  १०३ दँया जोशीया अन्तिम संस्कार यायेगु नितिं आः अस्पतालय् वयकःया छेँजःपिं दथुइ सहलह जुयाच्वंगु दु ।,"नेवा: अनलाइन न्युज – निश्चल | २०७९ आश्विन ३०, आइतबार ०८:०९:१२  "
मदुम्ह शताब्दी पुरुष सत्यमोहन जोशीया न्यापाः किपा,   ,"नेवा: अनलाइन न्युज | २०७९ आश्विन ३०, आइतबार ०८:४७:२३  "
सत्यमोहन जोशीं मरणोपरान्त म्ह दान यानातःगुलिं अन्तिम संस्कार गुकथं यायेगु धइगु खँय् सहलह,"शताब्दी पुरूष सत्यमोहन जोशी मरणोपरान्त म्ह दान यानातःगुलिं अन्तिम संस्कार गुकथं यायेगु धइगु खँय् सहलह जुयाच्वंगु दु । १०३ दँया जोशी थौं आइतवाःसुथय् किष्ट अस्पतालय् मदुगु खः । वयकःया अन्तिम संस्कार आः गुगु कथं यायेगु धइगु खँयात कयाःयल महानगरपालिकाया चिरीबाबु महर्जन ,वडा अध्यक्षपिं व वयकःया छेँजःपिनि दथुइ थौं सुथं निसें सहलह जुयाच्वंगु दु । ","नेवा: अनलाइन न्युज – निश्चल | २०७९ आश्विन ३०, आइतबार ०८:५६:२१  "
शताब्दी पुरूष जोशीया योगदानयात राज्यं सदां लुमंकातइः प्रम देउवा,प्रधानमन्त्री शेरबहादुर देउवां शताब्दी पुरूष सत्यमोहन जोशीया योगदानयात राज्यं सदां लुमंकातइगु बिचाः प्वंकादिगु दु । जोशी १०३ दँय् थौं आइतवाः सुथय् मदुगु खः । जोशी वंगु २४ न्हू न्ह्यः निसें किष्ट अस्पतालय् वासः याका वयाच्वंगु खः । ,"नेवा: अनलाइन न्युज | २०७९ आश्विन ३०, आइतबार ०९:१८:५८  "
शताब्दी पुरूष जोशीयात अन्तिम श्रद्धाञ्जली देछायेगु यल  महानगरपालिया परिसरय् तइगु,शताब्दी पुरूष सत्यमोहन जोशीया अन्तिम श्रद्धाञ्जलीया नितिं यल  महानगरपालिया परिसरय् तइगु जुगु दु । वयकःयात अन्तिम श्रद्धाञ्जली देछायेगु नितिं थौं आइतवाः सुथय् ११.३० बजे निसें ४ बजे तक यल  महानगरपालिया परिसरय् तये धुंकाः वयकःया सिम्ह किष्ट अस्पतालया लः ल्हाइगु जुगु दु । शताब्दी पुरूष सत्यमोहन जोशी १)०३ दँय् थौं आइतवाः सुथय् मदुगु खः ।,"नेवा: अनलाइन न्युज – निश्चल | २०७९ आश्विन ३०, आइतबार १०:१३:१७  "
शताब्दी पुरुष सत्यमोहन मदुगुलिं सरकारं छन्हु सार्वजनिक बिदा बिइगु,"शताब्दी पुरुष सत्यमोहन जोशी मदुगु शोक प्वंकूसें नेपाल सरकारं छन्हु सार्वजनिक बिदा बिइगु जूगु दु । संस्कृति, पर्यटन व नागरिक उड्डयनमन्त्री जीवनराम श्रेष्ठं जोशी मदुगु शोक प्वंकूसें सरकारं सार्वजनिक बिदा बिइगु निर्णय यायेगु धाःगु दु । अय्सां सरकारं निर्णय याःगु मदुनि । आइतवाः न्हिनय् यल महानगरपालिका परिसरय् जोशीयात अन्तिम श्रद्धाञ्जलि देछायेत थ्यंकूम्ह मन्त्री श्रेष्ठं थःम्हं छन्हु बिदा बिइगु विषयस प्रधानमन्त्री शेरबहादुर देउवालिसे सहलह ब्याकागु धाःगु दु ।","नेवा: अनलाइन न्युज – ललेन्द्र शाक्य | २०७९ आश्विन ३०, आइतबार १५:१२:०६  "
मदुम्ह जोशीया म्हगःया अध्ययन अनुसन्धान याइगु,"जोशीया सीम्हय् प्रधानमन्त्री देउवां फायेकल ध्वायँ, सु सु थ्यन श्रद्धाञ्जलि देछायेत ? आइतवाः मदुम्ह भाषारत्न, संस्कृतिविद् शताब्दी पुरुष डा. सत्यमोहन जोशीया सीम्हय् प्रधानमन्त्री शेरबहादुर देउवां नेपाःया ध्वायँ फायेकाः श्रद्धाञ्जलि देछाःगु दु । मदुम्ह जोशीया सीम्हय् अन्तिम श्रद्धाञ्जलिया नितिं शवयात्रा यासें यल महानगरपालिकाया ज्याकुथिइ तःगु खः । नेकपा माओवादी केन्द्रया नायः पुष्पकमल दाहाल प्रचण्ड, संस्कृति व पर्यटन नागरित्र उड्डयनमन्त्री जीवनराम श्रेष्ठ, सभामुख अग्नी सापकोटा, नेता वामदेव गौतम, ख्यालिजुजु मदनकृष्ण श्रेष्ठलिसेंया थीथी व्यक्तित्वपिं मदुम्ह जोशीयात अन्तिम श्रद्धाञ्जलि बिइत थ्यंकूगु खः । यल महानगरपालिका व किष्ट मेडिकल कलेजं किष्ट अस्पतालं १२ ता ईनिसें ४ ता ईतक महानगरपालिकाया ज्याकुथिइ सीम्ह तयेगु निर्णय याःगु खः । शताब्दी पुरुष सत्यमोहन जोशीया सीम्ह अध्ययनया नितिं केमिकल छ्यलाबुला यानाः तयेगु जानकारी ब्यूगु दु । आइतबाः सुथय् मदुम्ह जोशीया सीम्ह मछ्वयेकूसे मेडिकल अध्ययनया नितिं तइगु जूगु दु । यलय् च्वंगु किष्ट अस्पतालं जोशीया म्हगः सच्छि दँतक गुज्वःगु अवस्थाय् दूगु खः धैगु विषयस अध्ययन, अनुसन्धान याइ । जोशीं किष्ट अस्पतालयात मरणोपरान्त म्हगः इच्छा दान याःगु खः ।","नेवा: अनलाइन न्युज – ललेन्द्र शाक्य | २०७९ आश्विन ३०, आइतबार १४:४१:४०  "
शताब्दी पुरुष जोशी नेपाल संबत् आन्दोलनया अभिभावकः    न्हूदँ राट्रिय समारोह समिति,"न्हूदँ राट्रिय समारोह समिति ११४३ या नायः डा. नरेशमान बज्राचार्य थौं आइतवाः छगू शोक वक्तब्य पित बिसें शताब्दी पुरुष सत्यमोहन जोशी मदुगुलिं दुःख प्वंकादिगु दु । थौं थथे पितब्यूगु वक्तब्यय् नेपाः देय् या साँस्कृतिक पुनरजागरणया नितिं ज्वःमदुगु योगदान बियादीम्ह युग पुरुष राष्ट्रया गौरव , नेपाल संबत् आन्दोलनया अभिभावक वाङमय शताब्दी पुरुष सत्यमोहन जोशी उपचारया झ्वलय् थौं ने.सं. ११४२ कौलागा षष्ठि  ,असोज ३० गते सुथय् आकाझाकां थ्व अनित्य संसार त्वःताः महाप्रस्थानया यात्राय् पलाः न्ह्याकल धैगु खँ न्यनाः झी सकलें असिम दुःखय् लानाच्वंगु खँ न्ह्थथंनातःगु दु ।  अथे हे वक्तब्य धयातःगु दु –“ वयकः मदयाः नेपालभाषा, साहित्य, सँस्कृति लिसें मुक्कं देय् यात हे गुब्सं पूमवनिगु क्षति जूगु दु । वयकःया आत्माया चिरशान्ति नापं सुखावति भुवनय् बास लायेमा धकाः कामना यानाच्वना । वयकः न्ह्याब्लें झीगु नुगलय् प्रेरणाया जः जुयाः म्वानाच्वनि ।”  ","नेवा: अनलाइन न्युज – निश्चल | २०७९ आश्विन ३०, आइतबार १२:३२:२५  "
शताब्दी पुरुष जोशीयात नेवाः ध्वाये फायेका अन्तिम श्रद्धाञ्जली देछात,"नेपाः देय् या साँस्कृतिक पुनरजागरणया नितिं ज्वःमदुगु योगदान बियादीम्ह युग पुरुष राष्ट्रया गौरव , नेपाल संबत् आन्दोलनया अभिभावक संस्कृतिबिद वाङमय शताब्दी पुरुष सत्यमोहन जोशीयात नेवातय्गु मंकाध्वाये स्वायत राज्यया ध्वाय् फयेका अन्तिम अन्तिम श्रद्धाञ्जली देछागु दु ।  जनकवि दुर्गालाल  श्रेष्ठ व नेवाः न्ह्यलुवाः मल्ल के. सुन्दरं थथे वयकःया सिम्हय् थथे ध्वाये फायेका श्रद्धाञ्जली देछागु खः । वयकःयात अन्तिम श्रद्धाञ्जली देछायेगु नितिं थौं आइतवाः सुथय् ११.३० बजे निसें ४ बजे तक यल  महानगरपालिया परिसरय् सिम्ह तःगु खःसा वया लिपा सिम्ह किष्ट अस्पतालयात लः ल्हाःगु खः । जोशी थौ सुथय् वासः यायेगु झ्वलय् किष्ट अस्पतालय् मदुगु खः ।","नेवा: अनलाइन न्युज – निश्चल | २०७९ आश्विन ३०, आइतबार १७:३८:३९  "
आदिवासि जनजाति महासंघया  पुलाम्ह नायः ओम गुरूङ मन्त,"आदिवासि जनजाति महासंघया  पुलाम्ह नायः ओम गुरूङ मन्त । यल हरिसिद्धिस्थित नेपाल क्यान्सर अस्पतालय् सोमवाः हिनय् मन्त । वयकः ६८ दँ याम्ह खः । वयकःया उसाय् स्यनेवं आइतवाः हे अस्पतालय् भर्ना याःगु खः । गुरूङ न्हापा किड्नीया बिरामी खःसा किड्नीया समस्या समाधान जुइ धुंकाः क्यान्सर जुगथु खँ धाःगु दु । म्हिगः समस्यां वयेवं इमरजेन्सीइ वंगु खः । प्रेसर नं कम, मुटुइ नं समस्या खनेदुगु ‘पिसाब नं म्हो जुगु खँ अस्पतालं धाःगु दु । अस्पतालं म्हिगः हे आइसियूलय् तयेमाःगु अवस्था वंगु थथे आइसियूलय् तय्वं सासः दिइवं भेन्टिलेटरय् तयेमाःगु अवस्था वःगु खँ धाःगु दु । थथे वासः यायेगु झ्वलय् थौं सोमवाः मदुगु खः  बाग्लुङय् बुम्ह गुरूङ ३६ दँ त्रिभुवन विश्वविद्यालयय् प्राध्यापन यानादिगु खः । अमेरिका पाखें विद्यावारिधि याम्ह वयकः १२ दँ त्रिविया समाजशास्त्र व मानवशास्त्र विभागया प्रमुख जुया ज्या यानादिगु खः ।  ","नेवा: अनलाइन न्युज | २०७९ आश्विन ३१, सोमबार १७:२१:३३  "
शताब्दी पुरूष सत्यमोहन जोशी मदुगु शोकय् मंगलवाः सार्वजनिक बिदा,"सरकारं आइतबाः मदुम्ह शताब्दी पुरूष सत्यमोहन जोशी मदुगुलिं  शोक न्यायेकेत कन्हय् मंगलवाः देय् न्यकं सार्वजनिक बिदा ब्यूगु दु।।  गृह मन्त्रालयं सोमवाः छगू विज्ञप्ति जारी यासें जोशी मदुगु शोकय् नेपाल राज्यभरिया सकतां सरकारी कार्यालय, सार्वजनिक संघ–संस्थात विदेशस्थित कूटनीतिक नियोगत मंगलवाः बिदा बिइगु निर्णय जुगु जानकारी ब्यूगु खः । मंगलवाः  नेपाःया राष्ट्रिय झन्डा क्वछ्युकेगु निर्णय जुगु खँ नं गृह मन्त्रालय या विज्ञप्तिइ न्ह्यथंनातःगु दु ।","नेवा: अनलाइन न्युज – निश्चल | २०७९ आश्विन ३१, सोमबार १७:०७:०३  "
स्वन्ति नखः स्वन्हू यकं न्यायेकेगु नितिं न्हूदँ समारोह समितिं ज्याझ्वःयाइगु,स्वन्ति नखः स्वन्हू यकं न्यायेकेगु नितिं न्हूदँ समारोह समितिं ज्याझ्वःयाइगु जुगु दु । नेपाल संवत राट्रिय न्हूदँ समारोह समिति ११४३ या ग्वसालय् उगु ज्याझ्वः यायेत्यंगु खः । उगु ज्याझ्वः पाखें स्वन्ति नखः स्वन्हू यकं न्यायेकेत इनाप यायेगु खँ समारोह समितिं धाःगु दु । समितिं जानकारी ब्यूगु कथं उगु ज्याझ्वः बुधवाः सुथय् ७.३० बजे येँया नेपाः ब्याकेटय् यायेत्यंगु खः । ज्याझ्वलय् समारोह समितिया नायः लिसें पं.प्रा.डा.नरेशमान बज्राचार्य स्वन्ति नखः स्वन्हू यकं हनेगु खँयात नुगः खँ तसें सार्वजनिक कथं इनाप याइगु जुगु दु ।,"नेवा: अनलाइन न्युज | २०७९ आश्विन ३१, सोमबार १९:५४:४३  "
न्हूदँ ११४३ तःजिक न्यायेकेगु नितिं न्हूदँ समारोह समितिया इनाप,नेपाल संवत् राष्ट्रिय न्हूदँ समारोह समिति ११४३ या नायः प्रा.डा. नरेशमान बज्राचार्यथौं मंगलवाः सुथय् छगू विज्ञप्ति पितब्यूसें थुगुसीया न्हूदँ तःजिक हनेत सकलसित इनाप यानादीगु दु ।  वय्कलं न्हूदँया तयारीया नितिं समारोह समितिं थीथी ज्या न्ह्याकावयाच्वंगु जानकारी बिसें न्हूदँ राष्ट्रिय पर्व जक मजुसे नेपाःया संस्कृति जूगुलिं न्हूदँ व थ्वलिसे स्वाःगु स्वन्ति नखः स्वन्हुयंकं झ्वःलाक्क न्यायेकेत नं इनाप यानादीगु दु ।,"नेवा: अनलाइन न्युज – ललेन्द्र शाक्य | २०७९ कार्तिक १, मंगलबार ११:५८:४०  "
स्वन्ति नखः झ्वलिक स्वन्हु यकं हनेः न्हूदँ समारोह समिति ११४३,नेपाल संवत् राष्ट्रिय न्हूदँ समारोह समिति ११४३ या नायः  प्रा.डा.नरेशमान बज्राचार्य इनाप यानादिगु  दु । थौं बुधवाः येँया सुथय् येँया नेपाः ब्याकेटय् स्वन्ति स्वन्हू यकं हनेगु बिषलय् जुगु सहलह  ज्याझ्वलय् थथे इनाप यानादिगु खः ।  वयकलं न्हूदँ छसिकथं हनेत इनाप यासें न्हिं मा  तर साइत म्वाः धइगु बिचाः तयादिगु खः ।  वयकलं भिंगु ज्या यायत व संस्कृति पर्व हनेत ब्यबहारीक कथं न्हयायेमाःगु खँय् नं बः बियादिगु खः । थुगसी न्हूदँ छसिकथंकार्तिक ८ गते लक्ष्मीपूजा कार्तिक ९ गते म्हपूजा व कार्तिक १० गते किजापूजा न्यायेकेत थथे इनाप यानादिगु खः ।  ,"नेवा: अनलाइन न्युज – निश्चल | २०७९ कार्तिक २, बुधबार ११:०१:२३  "
"पश्चिमी वायु सक्रिय जुल, ख्वाउँगु अप्वल","मनसुन पिहाँ वनेखतं पश्चिमी वायुया लिच्वः सक्रिय जूगुलिं बदली व वा वइगु सम्भावना खनेदूगु दु । जल व मौसम विज्ञान विभाग, मौसम पूर्वानुमान महाशाखाया मौसमविद् हिरा भट्टराईया कथं लिपांगु दिनय् तापक्रम म्हो जुजुं वंगु दु । पश्चिमी वायु सक्रिय जूगुलिं ख्वाउँगु नं अप्वःगु दु ।  मनुसुन क्वचायेधुंकाः पश्चिमी वायुदुहाँ वइगु जूगुलिं निन्हु बदली व वा वइगु सम्भावना दूगु मौसमविद् भट्टराई नं धाःगु दु । वं धाःगु दु, ‘मनसुन पिहाँ वनेखतं पश्चिमी वायु सक्रिय जुइ । थौं व कन्हय् आपालं सक्रिय जुइ, गुकिं यानाः सुदूरपश्चिम, कर्णाली व लुम्बिनी प्रदेशय् बदली जुयाः पहाडी भूभागय् हल्का वा वइगु सम्भावना दु ।’ पश्चिमी वायुलिसें ख्वाउँगु फय् नं वइगु जूगुलिं आःया दिनय् छसिंकथं ख्वाउँगु अप्वयाः वनीगु मौसमविद् भट्टराईया धापू दु । थुगु दँया मनसुन वंगु शनिवाःनिसें नेपाःया सुदूरपश्चिम, कर्णाली, लुम्बिनी, गण्डकी व मधेस प्रदेशया पश्चिमी भूभागं पिहाँ वंगु खः । ल्यंदूगु प्रदेश ल्याः १ या मनसुन नं आइतवाः पिहाँ वंगु दु । आः नेपाःपाखें मनसुन पूर्ण रुपं पिहाँ वनेधुंकूगु महाशाखां जानकारी ब्यूगु दु । वंगु जेठ २२ गते नेपाःया पूर्वी भूभाग जुयाः नेपालय् मनसुन दुहाँ वःगु खः । नेपालय् मनसुन पिहाँवनेधुंकाः लिपांगु दिनय् देय् न्यंकंया मोसम सफा जूगु दु । मौसम सफा जुइधुंकाः राजधानी येँपाखें उत्तरी भेगय् खनेदइगु हिमाल व वाउँगु डाँडाया न्ह्याइपुगु लूपाखें शरद ऋतुइ रौनक थप जूगु दु । स्वन्हु थुखे खुलस्त जूगु मौसमय् क्यामेराय् कैद याःगु मनोरम लूपाखें संचारमाध्यम व सामाजिक संजालय् बय् बय् जूगु दु । आः नेपालय् छुं उल्लेखनीय मौसमी प्रणालीया लिच्वः मदुगुलिं देय् न्यंकंया मौसम सामान्य रुपं सफा जूगु दु । आः देय्या पहाडी भूभागय् आंशिकनिसें सामान्य बदली जुयाः ल्यंदूगु भूभागय् मौसम सफा जूगु दु । न्हिनय् देसया सुदूरपश्चिम प्रदेश, कर्णाली प्रदेश व लुम्बिनी प्रदेशय् आंशिकनिसें सामान्य बदली जुयाः ल्यंदूगु प्रदेशय् आंशिक बदलीनिसें मौसम सफा जुइ । सुदूरपश्चिम, कर्णाली व लुम्बिनी प्रदेशया पहाडी भूभागया छगू निगू थासय् हल्का वा वइगु सम्भावना दु ।","नेवा: अनलाइन न्युज – ललेन्द्र शाक्य | २०७९ कार्तिक १, मंगलबार १३:५०:१४  "
न्हूदँ समारोह समितिं बागमती प्रदेशया मूख्यमन्त्री राजेन्द पाण्डेयात नापलात,"नेपाल संवत् राष्ट्रिय न्हूदँ समारोह समितिं बागमती प्रदेशया मूख्यमन्त्री राजेन्द्र पाण्डेयात नापलाःगु दु । नेपाल संवत न्हूदँयात कयाः थीथी कथंया सहलह ब्याकेत थथे समारोह समितिं नापलायेगु नितिं थौं बुधवाः सुथय् नाप लाःगु खः । समितिया नायः प्रा.डा.नरेशमान बज्राचार्य लिसें सल्लाकार समितिया संयोजक तीर्थराम डंगोल, बागमती प्रदेशया मन्त्री बसन्त मानन्धर लिसे समारोह समितिया दुजःपिन्सं नापलाःगु खः । समिसत पाखें मूख्यमन्त्री पाण्डेयात नेपाल संवतयात कयाः प्रदेश सरकार पाखें यायेमाःगु ज्यायात कयाः ध्यानाकर्षन पौं लः ल्हागु खः । अथे हे वयकःयात न्हुदँया लसताय् जुइगु भिंतुना सभा व ¥यालि ब्वति कायेत नं इनाप पौं  लः ल्हागु खः ।","नेवा: अनलाइन न्युज | २०७९ कार्तिक २, बुधबार ११:२६:५४  "
प्रचण्डया जहान सीता दाहाल अस्पताल भर्ना,माओवादी केन्द्रया नायः पुष्पकमल दाहाल प्रचण्डया जहान सीता दाहाल अस्पताल भर्ना जुगु दु । सीतायात स्वास्थ्यया समस्या जुयवं यलया मेडिसीटी अस्पताल भर्ना याःगु खः । अस्पताल स्रोतया कथं सीतायात आइसीयू तयाः उपचार यानाच्वंगु दु । सीता ताः ई न्ह्यः निसें पार्किन्सन थे जाःगु लक्षण दुगु प्रोग्रेसिभ सुप्रान्युक्लियर पाल्सी ल्वय् पाखें पीडित जुयाच्वंगु खः । सीता मधुमेह व उच्च रक्तचापया नं पीडित खः ।,"नेवा: अनलाइन न्युज – निश्चल | २०७९ कार्तिक २, बुधबार २२:२४:४२  "
चुनावया पर्यवेक्षण न्ह्यय्द्व नं अप्वः पर्यवेक्षक याइगु,४ मंसिर गते जुइगु प्रतिनिधिसभा व प्रदेशसभा निर्वाचनय् ७ हजार सिब्ये अप्वः पर्यवेक्षकं पर्यवेक्षण याइगु जुगु दु । प्रमुख निर्वाचन आयुक्त दिनेशकुमार थपलियाया कथं स्वदेशी व विदेशी नापं यानाः ७ हजार २ सय १९ जना पर्यवेक्षक दु ।,"नेवा: अनलाइन न्युज – निश्चल | २०७९ मङ्सिर २, शुक्रबार ११:५९:३४  "
मौन अवधिइ प्रचार याःसा २५ हजार जरिवाना,"थ्वहे मंसीर ४ गते जुइगु प्रतिनिधिसभा व प्रदेशसभा सदस्य निर्वाचनया नितिं मंसीर १ गते १२ ता ईलय् चान्हय् निसें मौन ई सुरु जूगु दु । निर्वाचन (कसूर व सजाय) ऐन, २०७३ य् सुनां नं मतदान जुइगु दिंसिबें ४८ घौ न्ह्यःनिसें मतगणनाया ज्या पूमवंतलेया ईतक दल व उम्मेदवारया पक्षय् प्रचारप्रसार यायेमदइगु व्यवस्था याःगु दु । थुगु इलय् सुं उम्मेदवार वा राजनीतिक दलया पक्ष वा विपक्षय् मतदान यायेगु वा मयायेगु आज्जुं सभा यायेत वा ग्वसाः ग्वयेत, जुलुस पिकायेत वा नाराबाजी यायेत लिसें मेमेगु छुं नं कथं प्रचारप्रसार यायेत वा याकेमदइगु कानूनी व्यवस्था दु । मौन ईया उल्लंघन याःसा आयोग, निर्वाचन अधिकृत वा अनुगमनकर्तां २५ हजार तकातक दां जरिवाना जुइगु आयोगं जानकारी ब्यूगु दु । निर्वाचन आचारसंहिता, २०७९ स मतदान जुइगु दिंया न्ह्यःया ४८ घौनिसें मतदानया दिं मतदान केन्द्र बन्द मजूतलेतक पालना यायेमाःगु विशेष आचरणसम्बन्धी व्यवस्था दूगु आयोगं जानकारी ब्यूगु दु । केन्द्रीय आचारसंहिता अनुगमन समितिया बैठकं १ गते चान्हय् १२ ता ईलिपा निर्वाचन प्रचारप्रसारसम्बन्धी ज्या यायेमदइगु जानकारी बिसें निर्वाचन आचारसंहिताया प्रभावकारी कार्यान्वयन यायेत सरोकारवाला निकाययात निर्देशन ब्यूगु खः । बैठकं १ गते चान्हय् १२ ता ईलिपा निर्वाचन प्रचारप्रसार सम्बन्धी वा राजनीतकि दल वा उम्मेदवारया गतिविधि वा प्रचारप्रसार सम्बन्धी छुं नं समाचार प्रकाशन वा प्रसारण मयायेगु व मयाकेगु व्यवस्था यायेत संचार व सूचना प्रविधि मन्त्रालय व नेपाल प्रेस काउन्सिलयात च्वया छ्वयेगु निर्णय याःगु खः । मतगणनाया ज्या पूमवंतलेतक छुं नं कथंया सहलह, अन्तरक्रिया, सभा, सम्मेलन, कार्यशाला गोष्ठी, मस्तिष्क मन्थन लिसेंया निर्वाचन प्रचारप्रसारसम्बन्धी छुं नं गतिविधि मयायेत वा मयाकेत राजनीतिक दल व उम्मेदवारपिन्त निर्देशन ब्यूगु दु । आयोगं फेसबुक, ट्वीटर, यूट्युबथें जाःगु सामाजिक संजालय् निर्वाचन प्रचारप्रसार सम्बन्धी छुं नं हलंज्वलं प्रकाशन वा प्रसारण, शेयर, ट्याग, लाइक, कमेन्ट वा प्रतिकमेन्ट मयायेत वा मयाकेत लिसें थःगु सामाजिक संजालय् उज्वःगु सामग्री दुसा तत्काल चिइकेत उम्मेदवार, राजनीतिक दललिसेंया सकतां सरोकारवालायात निर्देशन ब्यूगु दु ।","नेवा: अनलाइन न्युज – ललेन्द्र शाक्य | २०७९ मङ्सिर २, शुक्रबार १२:३०:२०  "
भोजपुर ब्वःगु जहाज प्राविधिक समस्या पयेवं यो लिहाँवल,येँ नं भोजपुर ब्वःगु नेपाल एयरलाइन्सया ट्वीनअटर जहाज प्राविधिक समस्याया कारण दथुं हे लिहाँ वःगु दु । सिइदुगु कथं जहाजय् १५ म्ह यात्रु च्नावःगु खः । जहाज ग्राउन्डेड जुगु दु । निगमयाके आन्तरिक उडानया थ्व छगः जक  जहाज दु । थ्व हे जहाज नं ग्राउन्डेड जुइवं निगमया आन्तरिक उडान ठप्प जुवंगु दु ।,"नेवा: अनलाइन न्युज | २०७९ मङ्सिर २, शुक्रबार २१:५९:२५  "
प्रतिनिधिसभाया २७५ व प्रदेशसभाया ५५० सदस्य ल्ययेगु नितिं १ करोड ७९ लाख ८८ हजार ५७० मतदाता,"वइगु न्यादँया नितिं प्रतिनिधिसभा व प्रदेशसभा सदस्य ल्ययेगु नितिं कन्हय् आइतवाः चुनाप जुइगु जुगु दु । प्रतिनिधिसभाया २७५ व प्रदेशसभाया ५५० सदस्य ल्ययेगु नितिं देशभर १ करोड ७९ लाख ८८ हजार ५७० मतदाता दुगु निर्वाचन आयोगं न्ह्यथंगु दु । निर्वाचन यायेगु नितिं आयोग पाखें  खटे जुपिं कर्मचारी आवश्यक सकतां ज्वलं ज्वनाः  मतदान केन्द्रय् थ्यने धुंकुगु दु । उमिसं कन्हय् आइतवाः सुथय् ७ बजे निसें ५ बजे तक जुइगु मतदानया यायेमाःगु ज्या सकतां क्वचायेके धुंकुगु दु ।   शनिवाः थौं हिनय् पत्रकार सम्मेलन यानाः थुकिया जानकारी ब्यूगु खः । प्रमुख निर्वाचन आयुक्त दिनेश थपलिया निर्वाचनलाई स्वच्छ, स्वतन्त्र, निष्पक्ष व भयमुक्त वातावरणय् क्वचायेकेगु नितिं आवश्यक जुइगु सकतां तयारी जुइ धुंकुगु जानकारी ब्यूगु दु ।  ","नेवा: अनलाइन न्युज – निश्चल | २०७९ मङ्सिर ३, शनिबार २१:०४:२१  "
मतदाता परिचयपत्र मदुसां थ्व न्याता मध्ये छता दुसा गाः,"निर्वाचन आयोगं  प्रतिनिधिसभा व  प्रदेशसभा सदस्यया नितिं मतदाता परिचयपत्र मदुसां  मतदान याये दइगु वैकल्पिक व्यवस्था याःगु दु । मतदाता परिचयपत्रया विकल्पमा न्याता कथंया सरकारी परिचयपत्रया सक्कलया आधारय् मतदान याये फइगु आयोगं न्ह्यथंगु दु  । मतदानया नितिं आयोग पाखें जारी परिचयपत्रया लिसें नेपाली नागरिकताया प्रमाणपत्र, राष्ट्रिय परिचयपत्र, जग्गाधनी प्रमाणपुर्जा, राहदानी वा सवारी चालक अनुमतिपत्र मध्ये गुगु छता सक्कल प्रति क्यन धाःसा मतदान  यायेफ इ । थौं आइतवाः सुथय् ७ बजे निसें देय् न्यकं मतदानया ज्या न्ह्याये धुंकुगु दु मतदान सनिलय् ५ बजे तक यायेफ इ  ।","नेवा: अनलाइन न्युज – निश्चल | २०७९ मङ्सिर ४, आइतबार १०:४५:४५  "
"पुतलीकाठ मतदान केन्द्रय् तनाव ,प्रहरी चार राउण्ड हवाई फायर",दोलखाया बैतेश्वर गाउँपालिका वडा नं. २ जनज्योती मावि पुतलीकाठ मतदान केन्द्रय् तनाव जुइवं प्रहरी चार राउण्ड हवाई फायर उाःगु दु । उगु घटना लिपा मतदान दिकुगु दु । थौं आइतवा ः सुथय् साढे ११ बजे छकलं हे यक्वः मनूत मतदान स्थलमा प्रवेश यायेवं थथे तनाव जुगु खः । मतदाताया भिडं मतपेटिका व प्रहरीमाथि आक्रमण यायेत स्वयेवं चार राउण्ड हवाई फायर यायेमाःगु स्थिति ब्वलंगु प्रहरी न्ह्यथंगु दुृ ।,"नेवा: अनलाइन न्युज | २०७९ मङ्सिर ४, आइतबार १३:२५:४४  "
हिनय् १२ं . ४५ बजे तक ३२ प्रतिशत मत कुहाँवन,निर्वाचन आयोगं हिनय् १२ .४५ बजे तकया दुने ३२ प्रतिशत मत कुहाँवंगु खँ न्ह्यथंगु दु । थौं आइतवाः हिनय् पत्रकार सम्मेलन यासें आयोगया प्रवक्ता शालिग्राम शर्मा पौडेलं ३२ प्रतिशत मत कुतुवंगु प्रारम्भिक अनुमान जुगु जानकारी ब्यूगु दु ।थ्व पालय् निर्वाचनय् सुथया इलय् मतदान याइपिनिगु ल्या ः खनेदुगु व थुकिया हुनिं चिकूलिं जुइमाःगु खँ धाःगु दु ।    ,"नेवा: अनलाइन न्युज – निश्चल | २०७९ मङ्सिर ४, आइतबार १३:३०:४३  "
देय् न्यकं ६१ प्रतिशत मतदानः निर्वाचन आयोग ,निर्वाचन आयोगं देय् न्यकं ६१ प्रतिशत मतदान जुगु खँ न्हयथंगु दु । थ्व ल्या सकतां विवरण वये धुंकाः प्रतिशत वृद्धि जुइगु आयोगं न्ह्यथंगु दु । आयोगं अपेक्षा याmगु सिब्ये कम मतदान जुगु खँ नं न्हयथंनातःगु दु ।  आयोगं शान्तिपूर्ण व उत्साहजनक रुपमा निर्वाचन क्वचाःगु खँ न्ह्यथंगु दु । अथे हे आयोगं निर्वाचन सफल यायेगु नितिं ग्वहालि यापिं सकसितं सुभाय् नं देछाःगु दु ।,"नेवा: अनलाइन न्युज | २०७९ मङ्सिर ४, आइतबार २१:१७:१८  "
येँया १० गू क्षेत्रया मतगणना गनं गनं जुइत्यंगु दु ?,"येँय थौं आइतवाः बहनिं निसें मतगणना जुइत्यंगु दु । मतदानस्थल पाखें मतपेटिका संकलन यानाः गणनास्थलय् यकेगु ज्या क्वचायेत्इ.गु दु । आइतवाः बहनिं ५ बजे मतदान क्वचायेवं येँया मतदानस्थल पाखें मतपेटिकात गणनास्थलय् यंकुगु खः । सर्वदलीय बैठक च्वनाः थौं हे मतगणना यायेगु खँ धाःगु दु ।  निर्वाचन आयोगं येँया लिसें स्वनिगः व छु जिल्लाय् थौं हे मतगणना न्हयाइगु खँ न्ह्यथंगु दु । येँया १० गूगुलिं क्षेत्रया मतगणना जुइ त्यंगु दु । येँया मतगणना स्थलत थुकथं दु – येँया क्षेत्र नं १ या अन्तर्राष्ट्रिय सम्मेलन केन्द्य्  क्षेत्र नं २ या (कागेश्वरी मनोहरा नगरपालिकाया थलीस्थित राधाकृष्ण मन्दिरय्,  क्षेत्र नं ३ या (गोकर्णेश्वर नगरपालिकाया जोरपाटी चामुण्डा विद्यालयय्, क्षेत्र नं. ४ या( बूढानीलकण्ठ नगरपालिकाया चपली ज्येष्ठ नागरिक भवनय्, क्षेत्र नं।५ को(टोखा नगरपालिकाको श्रीसमाज भवनमा, क्षेत्र नं.६ या(तारकेश्वर नगरपालिका धर्मस्थलीइ क्षेत्र नं. ७ या( खुसिंबुँ जुडो हलय्, क्षेत्र नं. ८ या स्वयम्भू गीतामाता विद्यालय क्षेत्र नं.९ या रविभवन न्याथम कलेजय्","नेवा: अनलाइन न्युज – निश्चल | २०७९ मङ्सिर ४, आइतबार २१:३५:३८  "
चुनावय् खटेयाःगु थासय् मवनीपिं कर्मचारीपिन्त कारवाही जुइगु,"आसन्न प्रतिनिधिसभा व प्रदेशसभा दुजः चुनावय् खटेयाःगु मतदान केन्द्रय्मवनीपिं कर्मचारीपिन्त विभागी कारवाही जुइगु जूगु दु । मू निर्वाचन अधिकृतया ज्याकुथिं सार्वजनिक सुचंपाखें चुनावया नितिं खटेयाःम्ह मतदान अधिकृत, सहायक मतदान अधिकृत, सहायक कर्मचारी व ग्वाहालिमि कर्मचारीपिन्त अनिवार्य रुपं खटेयाःगु थासय् वनेत इनाप याःगु दु ।","नेवा: अनलाइन न्युज – ललेन्द्र शाक्य | २०७९ कार्तिक २४, बिहिबार १२:२४:०९  "
अनलाइन सञ्चार माध्यमपाखें उम्मेदवारं विज्ञापन यायेदइगु,"मंसीर ४ गते जुइगु प्रतिनिधि व प्रदेशसभा दुजः निर्वाचन प्रयोजनया नितिं राजनीतिक दल व उम्मेदवारपिन्सं अनलाइन संचारमाध्यमपाखें विज्ञापन सार्वजनिक व प्रसारण यायेदइगु निर्णय आयोगं याःगु दु । निर्वाचन आचारसंहिता २०७९ या दफा १५ स राजनीतिक दल वा उम्मेदवारपिन्सं तकं पालना यायेमाःगु संचारमाध्यमया छ्यलाबुला सम्बन्धी आचरणअन्तर्गत राजनीतिक दल वा उम्मेदवारपिन्सं टेलिभिजन, रेडियो वा एफएम रेडियो लिसें पत्रपत्रिकाया माध्यमं निर्वाचन प्रचारप्रसार यायेफइगु व्यवस्था दुु । तर, अनलाइन संचारमाध्यमं प्रचारप्रसार यायेगुु सम्बन्धय् स्पष्ट रुपं न्ह्यथनाः मतःगुलिं उगु सम्बन्धय् स्पष्ट यानाः राजनीतिक दल वा उम्मेदवारं संचारमाध्यमया छ्यलाबुला यानाः निर्वाचन प्रचारप्रसार यायेफइगु व्यवस्था यायेगु पायछि जूगुलिं निर्वाचन आचारसंहिता २०७९ या अधीनय् तयाः राजनीतिक दल व उम्मेदवारं सुचं व प्रसारण विभागय् दर्ता जुयाः प्रेस काउन्सिल नेपालय् सूचीकृत जूगु अनलाइन संचारमाध्यमय् क्वय् न्ह्यथनागु कथं निर्वाचन प्रचारप्रसार यायेदइगु निर्णय जूगु दु । १. राजनीतिक दल वा उम्मेदवारं निर्वाचन प्रचारप्रसार सम्बन्धी अप्वलय् छगू मिनेटतकया श्रव्यदृष्य हलंज्वलं अनलाइन संचारमाध्यमपाखें प्रसारण याकेफइगु । २. राजनीतिक दलं नीजि क्षेत्रया अनलाइन संचारमाध्यमपाखें रोडब्लक, कन्टेन ब्लक, होमपेज, ब्यानर, डिटेल पेज ब्यानर, बक्स विज्ञापन (बुखँया दथुइ)या माध्यमपाखें निर्वाचन प्रचारप्रसार याकेफइगु । ३. खण्ड १ वा २ कथं अनलाइन संचार माध्यमपाखें प्रकाशन वा प्रसारण याइगु निर्वाचन प्रचारप्रसार हलंज्वलखय् सःशुल्क विज्ञापन जूगु जानकारी बिइमाःगु । ४. खण्ड १ वा २ कथं अनलाइन संचारमाध्यमपाखें याइगु निर्वाचन प्रचारप्रसार हलंज्वलखय् सुंप्रति गाली गलौज, मिथ्या सुचं, दुष्प्रचार, द्वेषपूर्ण अभिव्यक्ति दुथ्याके मज्यूगु व उज्वःगु विषय दुथ्याकूसा निर्वाचन आचारसंहिता उल्लंघन जूगु कथं काइगु । ५. खण्ड १ वा २ कथं अनलाइन संचारमाध्यमपाखें निर्वाचन प्रचारप्रसार यायेबलय् विदेशी अनलाइन संचारमाध्यमय् प्रकाशन वा प्रसारण यायेमज्यूगु ।","नेवा: अनलाइन न्युज – ललेन्द्र शाक्य | २०७९ कार्तिक २५, शुक्रबार ११:३१:५७  "
पश्चिम नेपालय् हानं तःभुखाय् ब्वल,"पश्चिम नेपालय् हानं तःभुखाय् ब्वःगु दु । भूकम्प मापन केन्द्रया प्रमुख लोकविजय अधिकारीया कथं थौं शनिवाः बहनिं  ८ बजे जुयाः १२ मिनेट वंगु इलय् ५.४ म्याग्निच्युडया भुखाय् ब्वःगु खः । भुखाया केन्द्रविन्दु बझाङया पातादेवल जुगु खँ धाःगु दु । कर्णाली, सुदूरपश्चिम लिसें जिल्लाय् भुखाया धक्का महसुस याःगु खः । थ्वया न्ह्यः कार्तिक २२ गते डोटी केन्द्रविन्दु जुया लगालग स्वक्वः भुखाय् ब्वःगु खः । गुकिं लकलय् तःधंगु ६.६ म्याग्निच्युडया खः ।","नेवा: अनलाइन न्युज – ललेन्द्र शाक्य | २०७९ कार्तिक २६, शनिबार २१:०९:२१  "
मंसीर ४ मतदानया दि. : सवारी आवागमन गुकथं व गथे ?,"निर्वाचन आयोगं मंसीर ४ गते जुइगु प्रतिनिधि व प्रदेशसभा सदस्य निर्वाचनया मतदानया दिंया सवारी आवागमन व्यवस्थापन सम्बन्धी मापदण्ड, २०७९ स्वीकृत याःगु दु । उगु मापदण्ड कथं उम्मेदवार वा उम्मेदवारया निर्वाचन प्रतिनिधिं मतदानया दिं सवारीसाधन छ्यलाबुला यायेगु नितिं क्वःछ्यूगु ढाँचाय् सम्बन्धित मू निर्वाचन अधिकृत वा निर्वाचन अधिकृत न्ह्यःने निवेदन बिइमालीगु जूगु दु । उम्मेदवारबाहेहक मेमेगु निकाय वा संस्थां मतदानया दिं सवारीसाधन छ्यलाबुला यायेत सम्बन्धित निकाय वा संस्थाया आधिकारिक लेटर प्याडय् सवारीसाधन नम्बर, सवारीसाधनया किसिम व सवारीसाधन छ्यलाबुला याइम्हेसिगु नां तकं न्ह्यथनाः अनुमति जारी याइगु निकाय वा अधिकारी न्ह्यःने निवेदन बिइमालीगु जूगु दु । स्वीकृत मापदण्ड कथं मतदानया दिं अन्तर्राष्ट्रिय व आन्तरिक हवाई उडानया माध्यमं यात्रा याइपिं यात्रुपिनिगु हकय् पासपोर्ट, भिसा व हवाई टिकटया आधारय् बासस्थाननिसें विमानस्थलतक व विमानस्थलनिसें यात्रुया बासस्थानतकया आवागमनया नितिं सम्बन्धित जिल्लाया प्रमुख जिल्ला अधिकारीं सहजीकरण यायेमालीगु जूगु दुसा अपांगता जुयाः थःहे न्यासि जुइमफुपिं व्यक्तिया नितिं बासस्थाननिसें मतदान केन्द्रतक व मतदान केन्द्रनिसें बासस्थानतक वयेवने यायेत अवधि कायम जूगु पूर्ण अशक्त वा अति अशक्त अपांगता म्हसीका पौया आधारय् सवारीसाधनया छ्यलाबुला यायेफइगु जूगु दु । अशक्तताया हुनिं थःहे न्यासि जुइमफुपिं व्यक्तिया हकय् सम्बन्धित वडा ज्याकुथिया सिफारिसय् निर्वाचन अधिकृतं क्वःछ्यूगु ढाँचाय् अनुमति पौ जारी यायेफइगु जूगु दु । मतदानया दिं ल्वगि ज्वनावःगु एम्बुलेन्स, खानेपानीया ट्यांकर, दुरु ज्वनावइगु सवारीसाधन, दमकल, सूचना व प्रसारण विभाग वा प्रदेश संचार रजिष्ट्रारया ज्याकुथि वा प्रदेश सरकार मातहतया संचार प्राधिकरण वा मेमेगु उज्वःगु हे प्रकृतिया नियामक निकायपाखें जारी याःगु प्रेस पास वा प्रचलित कानून कथं दर्ता व प्रेस काउन्सिल नेपालय् सूचीकृत जुयाः संचानलय् दूगु सम्बन्धित संचारगृहपाखें जारी म्हसीका पौ बाहक संचारकःमिं छ्यलीगु सवारीसाधन, दूरसंचार व केबुल सेवाया नितिं छ्यलाबुला जुइगु सवारीसाधन, शबबाहन, अस्पतालय् ज्या यानाच्वंगु म्हसीका पौ कयातःपिं चिकित्सक, स्वास्थ्यकःमि व कर्मचारीया वयेवनेगु नितिं छ्यलीगु सवारीसाधन, निर्वाचन आयोगपाखें जारी म्हसीका पौ बाहक पर्यवेक्षक, अवलोकनकर्ता, अनुगमनकर्तां छ्यलीगु सवारीसाधन, फोहरमैला ल्ह्यइगु सवारीसाधन, तरकारी, फलफूल व विद्युत सेवाया नितिं छ्यलीगु सवारीसाधन, कूटनीतिक नियोग, युएन एजेन्सी व निगू पक्षीय व बहुपक्षी विकास साझेदार संस्थाय् ज्या यानाच्वंपिं पदाधिकारी व कर्मचारीं छ्यलीगु वचुगु नम्बर प्लेट दूगु सवारीसाधन, विदेशी पर्यटक जक कुबिइगु वाउँगु नम्बर प्लेट दूगु सवारीसाधन, सुरक्षाकःमिं छ्यलीगु सुरक्षा निकायया सवारीसाधन, थःपिं खटेजूगु मतदान केन्द्रतम वनेत व मतदान केन्द्रपाखें लिहाँ वयेगु नितिं मतदान ज्याय् खटेजुइपिं कर्मचारी व स्वयंसेवकं छ्यलीगु सवारीसाधनया नितिं अनुमति कायेमाःगु व्यवस्था याःगु दु ।  तर उज्वःगु सवारीसाधन मतदाता ल्ह्ययेगु ज्याया नितिं छ्यलाबुला यायेमदइगु व्यवस्था याःगु दु ।","नेवा: अनलाइन न्युज – ललेन्द्र शाक्य | २०७९ कार्तिक २७, आइतबार १२:१८:५९  "
न्हूपुस्ता न्ह्यःने वयेगु नितिं जिगु उम्मेदवारीः शैलेन्द्र बज्राचार्य,"येँ महानगरपालिका १९, २०, २३, २४ व १३ वडा दुने लाःगु येँ निर्वाचन क्षेत्र नम्बर ८ प्रदेश ‘क’पाखें तुतां चिं कयाः उम्मेदवार जुयादीम्ह शैलेन्द्र बज्राचार्यं थःपिनिगु उम्मेदवारी राजनीतिइ न्हूपुस्तायात न्ह्यःने हयेगु नितिं जूगु विचाः प्वंकादीगु दु ।  वय्कलं नेवाः अनलाईनन्यूजलिसे खँ ल्हासें थःपिं चुनाव त्याकेगु नितिं सकल मतदातापिनिगु छेँय् छेँय् वनाः न्हूपुस्तायात त्याकेगु नितिं थःपिनिगु विचाः तयाच्वनागु खँ कनादीगु दु । बज्राचार्यं राजनीतिइ थःपिं वयागु हुनि विशेषतः नेवाः लागा व नेवाः जातिया रक्षाया नितिं जूगु खँ तयादिसें नेवाः वस्ती नेवाः लागां हे नेवाः विस्थापित जुजुं वनाच्वंगुलिं थुकियात अतिकं च्यूताः कयाः थःपिं न्ह्यानाच्वनागु खँ नं कनादीगु दु । थःपिनिगु चुनावी एजेण्डा कथं पर्यटन विकास, राजनीति ख्यलय् न्हूपुस्तायात न्ह्याकेगु, सम्पदाया संरक्षण यायेगु, नेवाः समुदायया भाषा, जाति, कला–संस्कृति संरक्षण यायेगु व सरकारी निकाय दुने नेवाः कर्मचारी दुथ्याकेगु इत्यादी जूगु खँया नं जानकारी बियादीगु दु । बज्राचार्य ताःई न्ह्यःनिसें शिक्षा क्षेत्रय् ज्या यानाः वयाच्वंम्ह खःसा वय्कः हनुमानध्वाखा दरबार क्षेत्र पर्यटन बोर्डया नं नायः खः । अथेहे, बज्राचार्य क्लबया संस्थापक नायः लिसें समाजसेवी कथं ज्या यानाः वयाच्वनादीम्ह खः ।      ","नेवा: अनलाइन न्युज | २०७९ कार्तिक २७, आइतबार १६:०३:२२  "
मतदान जुइगु थासय् लाःगु स्कूल स्वन्हु बिदा,सरकारं मंसीर ४ गते जुइगु निर्वाचनया नितिं स्वन्हु शिक्षण संस्थात बन्द याइगु जूगु दु । प्रतिनिधि व प्रदेशसभा लक्षित यासें गृहमन्त्रालयं मंसीर २ गतेनिसें ५ गतेतक मतदान जुइगु थासय् लाःगु शिक्षण संस्था स्कूलय् बिदा बिइगु जानकारी छगू प्रेस विज्ञप्ति पिथना ब्यूगु खः ।,"नेवा: अनलाइन न्युज – ललेन्द्र शाक्य | २०७९ कार्तिक २९, मंगलबार १३:११:४६  "
मंसिर १ गते बहनिं १२ बजे निसें मौन अवधि ,"निर्वाचन आयोगं मंसिर १ गते बहनिं १२ बजे निसें आचारसंहितां निषेध गरेका यानातःगु गुगु नं कथंया गतिविधि मयायेत व मयाकेत राजनीतिक दल, उम्मेदवार व सर्वसाधारणयात सचेत याःगु दु । मंसिर ४ गते जुइगु प्रतिनिधिसभा व प्रदेशसभा निर्वाचनया मौन अवधि  मंसीर १ गते बहनिं १२ बजे निसें ४८ घण्टा न्हयः निर्वाचन प्रचार प्रसार लगायत गतिविधि सञ्चालनय् निर्वाचन आचारसंहिता ०७९ कथं निषेध यानातःगु दु । ","नेवा: अनलाइन न्युज | २०७९ कार्तिक ३०, बुधबार २१:३७:१२  "
मंसिर ४ गते सुथय् ४ बजे निसें बहनिं ७ बजे तक सवारी साधन बन्द,मंसिर ४ गते जुइगु प्रतिनिधिसभा व प्रदेशसभा सदस्‍य निर्वाचनया न्हिं सुथय् ४ बजे निसें बहनिं ७ बजे तक अत्‍यावश्‍यक सेवा व अनुमति प्राप्त बाहेकया सवारी साधन चले मजुइगु जुगु दु । जिल्ला प्रशासन येँ नं बुधबाः सूचं पित बिसें जारी मंसिर ४ गते सुथय् ४ बजे निसें मतदान जुइ धुकाः बहनिं ७ बजे तक अत्‍यावश्‍यक सेवा व अनुमति प्राप्त बाहेकया  सवारी साधन चले मयायेत इनाप याःगु खः ।,"नेवा: अनलाइन न्युज | २०७९ कार्तिक ३०, बुधबार २२:०२:२१  "
थौं बिहिवाः चान्हय् १२ ता ईनिसें स्थिर ई सुरु जुइगु,थ्वहे मंसीर ४ गते जुइगु प्रतिनिधि सभा व प्रदेश सभा निर्वाचनया नितिं थौं बिहिवाः चान्हय् १२ ता ईनिसें स्थिर ई सुरु जुइगु जूगु दु । थौं बिहिवाः चान्हय् १२ ता ईनिसें स्थिर ई सुरु जुइगु निर्वाचन आयोगं जानकारी ब्यूगु दु । थ्वसिबें न्ह्यः निर्वाचनया इलय् प्रचारप्रसार यायेमदइगु ईयात मौन अवधि धाइगु खः । थुगुखुसि धाःसा निर्वाचन आयोगं थ्व अवधियात स्थिर ई धाःगु दु । थ्व ई मतदानया दिं मतदान केन्द्र बन्द मजूतलेतक कायम जुइ । थ्व इलय् भौतिक वा अभौतिक छुं नं कथं निर्वाचन प्रचारप्रसार यायेमदइगु जूगु दु ।,"नेवा: अनलाइन न्युज – ललेन्द्र शाक्य | २०७९ मङ्सिर १, बिहिबार ११:२४:०८  "
उच्चस्तरीय निर्वाचन सुरक्षा समितिपाखें निर्वाचन सुरक्षाबारे गृहमन्त्रालययात निर्देशन,"उच्चस्तरीय निर्वाचन सुरक्षा समितिं निर्वाचन सुरक्षाबारे गृहमन्त्रालययात निर्देशन ब्यूगु दु । निर्वाचन आयोगय् बुधवाः च्वंगु उच्चस्तरीय निर्वाचन सुरक्षा समितिया बैठकं नेपाल सरकार, गृहमन्त्रालयपाखें सम्बद्ध निकाययात  निर्वाचन यात स्वच्छ, स्वतन्त्र, निष्पक्ष व भयरहित रुपं क्वचायेकेत थीथी निर्देशन बिइगु निर्णय याःगु दु । उक्त निर्णयत थुकथं दु : क. थ्वहे मंसीर ४ गते जुइगु प्रतिनिधि सभा दुजः व प्रदेश सभा दुजः निर्वाचन, २०७९ या सन्दर्भय् निर्वाचन क्वःथलेगु वा बहिष्कार यायेगु, बुथ कब्जा यायेगु, मतदातापिन्त मतदान यायेगु ह्वताःपाखें बञ्चित यायेगु, डर, धाक, धम्की बिइगु लिसेंया ज्या यानाः निर्वाचनया स्वच्छताय् लिच्वः लाकेगु छुं नं गतिविधित मयायेत व मयाकेत माःगुु सुरक्षा रणनीति अवलम्बन यायेगु । ख. निर्वाचनय् आचारसंहिता उल्लंघनया गतिविधि, निर्वाचन प्रचारप्रसार निषेध अवधिइ जुइफूगु अवाञ्छित गतिविधि, ल्वाभः निषेधथें जाःगु ज्याया निगरानी यानाः पूर्ण रुपं नियन्त्रणया नितिं सम्बद्ध फुक्क पक्षत सक्रिय रुपं परिचालित जुइगु । ग. निर्वाचनया तिथिसिबें ४८ घौ न्ह्यःनिसें निर्वाचनया लिपांगु लिच्वः घोषणा मजूतलेतक मादक पदार्थ मिइगु व सेवनय् प्रतिबन्ध तयेगु । घ. मतदानया दिंया ४८ घौ न्ह्यःनिसें प्रचारप्रसारर यायेत निषेध याःगुलिं उगु अवधिइ सुरक्षा निकायं निगरानी अप्वयेकाः प्रचारप्रसार लिसेंया निर्वाचन कानून प्रतिकूूल जुइगु छुं नं कथंया अवाञ्छित गतिविधित पूर्ण रुपं नियन्त्रण यायेगु । ङ. निर्वाचन आयोगं जारी याःगु मतदानया दिंया सवारी आवागमन व्यवस्थापन सम्बन्धी मापदण्ड, २०७९ या पूर्ण पालना यानाः व याकाः मतदानया दिं सवारीया व्यवस्थित आवागमनया प्रबन्ध यायेगु । च. निर्वाचन सुरक्षाया नितिं प्रत्येक मतदान केन्द्रय् ३० मिनेट दुने थ्यंंकेफइगु कथं माक्व रिजर्भ फोर्सया व्यवस्था मिलेयायेगु, निर्वाचन सुरक्षा जोखिमया आधारय् माःकथं सुरक्षा गस्ती परिचालन यायेगु । छ. निर्वाचनयात शान्तिपूर्ण रुपं क्वचायेकेत क्षेत्रगत संवेदनशीलता तकंयात ध्यानय् तयाः माक्व मात्राय् अधिकार सम्पन्न घुम्ती टोली परिचालन यायेगु व्यवस्था मिलेयायेगु । उगु घुम्ती टोलीं निर्वाचन आचारसंहिता, २०७९ व निर्वाचन (कसुर व सजाय), ऐन, २०७३ कथं निषेध याःगु विषयस सघन अनुगमन व कारवाही यायेगु व स्थानीय प्रशासन ऐन, २०२८ कथं प्रमुख जिल्ला अधिकारीपाखें प्रत्यायोजित अधिकार तकं छ्यलेगु । थथे घुम्ती टोली परिचालन यायेबलय् महानरपालिका, उपमहानगरपालिका, जिल्ला सदरमुकाम दूगु पालिका व स्वनिगः बाहेकया अति संवेदनशील व संवेदनशील निर्वाचन क्षेत्रय् माःकथं स्वयाः परिचालन यायेगु । ज. निर्वाचन क्वचायेधुंकाः मतपत्र लिसेंया मतपेटिका ढुवानी सम्बन्धी कार्ययोजना तयार यानाः कार्यान्वयन यायेगु । झ. निर्वाचन मतदानया दिं फुक्क आममतदातापिन्सं निर्वाध रुपं मतदान यानाः थःगु मताधिकार सुनिश्चित जुइगु लकस तयार यायेगु व्यवस्था मिलेयायेगु । ञ. आयोगया मंकाः निर्वाचन संचालन केन्द्रय् प्राप्त जूगु निर्वाचन संचालन व व्यवस्थापन सम्बन्धी गतिविधिया अध्ययन यानाः माःकथं नियन्त्रण व व्यवस्थापनया नितिं सम्बद्ध फुक्क पक्षं पायछिगु कार्ययोजना दयेकाः प्रभावकारी कार्यान्वयनया व्यवस्था मिलेयायेगु ।","नेवा: अनलाइन न्युज – ललेन्द्र शाक्य | २०७९ मङ्सिर १, बिहिबार ११:५५:१९  "
राष्ट्रपतिया ल्हातं भाषाथुवा बज्राचार्ययात  सत्यमोहन जोशी नेपालभाषा साहित्य सिरपा देछाल,राष्ट्रपतिं विद्या देवी भण्डारीं नेवाः भाय् व नेवाः तजिलजि या बिस्कं महत्व दु धका धयादिसे रन्जना लिपि धइगु देय्या मौलिक लिपि खः धका धयादीगु दु । राष्ट्रपति भण्डारीं राष्ट्रपति भवन शितल निवासय् बुधबार जुउगु तःजिगु छगू ज्याझ्वःया दथुइ  भाषाथुवा फणिन्द्ररत्न बज्राचार्ययात सत्यमोहन जोशी नेपालभाषा साहित्य सिरपा देछायेगु ज्याझ्वलय् थः नुगःखँ तयेगु झ्वलय् थथे धयादीगु खः ।  नेपालभाषा मंका खलः यलया ग्वसालय् जुउगु उगु ज्याझ्वः ग्वसाखलःया नायः हिराकाजी महर्जनया सभानायसुइ न्ह्यागु खः । राष्ट्रपति भण्डारीं त्वादेवाय् मत च्याका उलेज्या यानादीगु उगु ज्याझ्वलय् मंका खल यलया छ्यान्जे महेन्द्र महर्जनं लसकुस यानादीगु खः ।  ज्याझ्वलय् सिरपा शिफारिश पुचःया कजि नेवाः न्ह्यलुवा वरिष्ठ साहित्यकार डा पुष्पराज राजकर्णिकारं फणिन्द्ररत्न बज्राचार्य धइम्ह भाषाख्यलय ज्वमदुगु योगदान दुम्ह व्यक्तित्व खः धका धासे वयकलं नेपालभाषा परिषदया नायः या  ताः ईतक तक यानादीगु योगदानया चर्चा यानादिल । ज्याझ्वलय् विशेष पाहाँ यल महानगरपालिकाया मेयर चिरिबाबु महर्जनं वाङमय शताब्दि पुरुष सत्यमोहन जोशीया गुणयात लुमंका दिलसा वयकयाूचारुमति” नांयागु छगू प्याखं क्यनेगु इच्छा थः मेयर जुया च्वनागु थ्व इलय् न्ह्याथे यानासां पूवंके धका प्रतिबद्धता प्वंकादिल । उगु हे ज्याझ्वलय् नेपालभाषा मंका खलः यलया ग्वसालय् जूगु चेस कासाय् सिरपा त्याकुपिन्त राष्ट्रपति भण्डारी पाखें सिरपा न लःल्हागु खः ।,"नेवा: अनलाइन न्युज | २०७९ मङ्सिर २१, बुधबार २०:३१:००  "
 नेपाल सवंतयात कयाः प्रज्ञा प्रतिस्थानपाखें विद्वत गोष्ठी,"नेपाल संवत् ११४३ या अवसरय् नेपाल प्रज्ञा प्रतिस्थानपाखें नेपाल सम्वत् न्हूदँ राष्टिय समारोह समिति नापया सहकार्यय् नेपाल प्रज्ञा प्रतिस्थानया संरक्षक माननीय संस्कृति, पर्यटन तथा नागरिक उड्डयन मन्त्री जीवन राम श्रेष्ठया मूपाहांसुइ नेपाल सम्वत् न्हूदँ विषयक विद्वत गोष्ठी प्रज्ञा भवनया देवकोटा बुघवः जुगु दु । राष्टिय म्ये हायका न्ह्याकूगु उगु ज्याझ्वलय् ज्याझ्वःया औचित्यया  नाप नापं लसकुस समारोह समितिया नायः प्रा।डा।नरेशमान बज्राचार्यजुं लसकुस न्वचु बिया बिज्यागु खः ।   संस्कृति पर्यटन तथा नागरिक उड्डयन मन्त्री जीवनराम श्रेष्ठं नेपाल सम्वतया प्रवर्तक शंखधरया किपातय् पाहांपिन्सं स्वांमा व स्वांया थ्व नं देछाया वयकःया योगदानयात कदर यानादीगु खः ।  म्ये हालामि पवित्र कसाःजुं ज्याझ्वलय् राजमति कुमतिया म्ये हाला न्यंकादीगु खः । थुगु म्येया महत्वयात कयाः प्रतिस्थानया निमित्त उपकुलपति डा।जगमोहन गुरुंगं कनादीगु खः । वयकलं थःगु नुगः खँया झ्वलय् बेलायतय् तकं महत्वपूणर्गु सभाय् थुगु म्ये हायकादीगु खँया जानकारी नं बियादीगु खः ।  उगु तःजिगु व महत्वपूणर्  नेपाल सम्वत न्हूदँ विषयक विद्त गोष्ठीस प्रा।डा। त्रिरत्न मानन्धरजुं नेपाल सम्वतया सैदान्तिक व व्यवहारिक पक्षया कार्यपत्र न्ह्योब्वयादीगु खः ।  उगु ज्याझ्वलय् ज्याझ्वःया मूपाहां मन्त्री जीवनराम श्रेष्ठं थःगु नुगः खँ कनादीगु खः । वयकलं थःगु नुगः खँ कनेगु झ्वलय् नेपाल सम्वतया विषयलय् ज्या यानादीपिन्त शखधर राष्टिय पुरस्कार नं लःल्हायगु जुइ धकाः नं कनादीगु दु । थुगुु गोष्ठी नेपाल सम्रुवतयात छ्यलाबुलाय् हयगु ज्याय् तिवः विइ धैगु थःम्हं विश्वास कयागु खँ कनादीगु खः ।  उगु ज्याझ्वलय् मेम्ह कार्यपत्र प्रस्तुतकर्ता प्राडा पुरुषोतम लोचन श्रेष्ठजुं शंखधर साख्वाः व नेपाल सम्वत विषयक कार्यपत्र न्ह्योब्वयादीगु खः । वयकलं थःगु  खँया झ्वलय् संस्कृति सित धाःसा देय् नं सी धकाः धयादीगु दु ।   उगु कार्यपत्रयात कयाः ज्याझ्वलय् ब्वति कायादीपिं श्याम कृष्ण मानन्धर, प्रेमशान्ति तुलाधर, पौभा सायमि, तिमिला यमि लगायतपिन्सं नं थीथी खँत तयादीगु खः ।   ज्याझ्वःया अन्तय् नेपाल प्रज्ञा प्रतिस्थानया निमित्त सदस्य सचिव प्रा।डा। हेमनाथ पौडेलजुंपाखें सुभाय् न्वचु बियादीगु खः । नापं वयकलं नेपाल सम्वतया विषययात कःघाना थुकथंया ज्याझ्वः यायु् खंगु लसताया खँ जूगु नं कनादीगु दु ।   उगु ज्याझ्वलय् नेपाःया शिक्षाख्यः, संस्कृति ख्यः, धार्मिक ख्यः सामाजिक ख्यः लगायतया आपालं विद्धानपिनिगु उपस्थिति दुगु खः ।  बुखँ ग्वहालि– सम्यक वाःपौ   ","नेवा: अनलाइन न्युज | २०७९ मङ्सिर २२, बिहिबार १०:२३:५५  "
१९ क्वःगु ज्यापु दिवस तःजिक हन,दँय् दसंथें तुं थुगुसी नं थौं यःमरि पुन्हिंया न्हिं ज्यापु दिवस तःजिक हंगु दु । ,"नेवा: अनलाइन न्युज | २०७९ मङ्सिर २२, बिहिबार १०:४४:३३  "
 प्रतिनिधिसभाया न्हापांगु  लिच्वः मुस्ताङय् कांग्रेस त्यात,नेपाली कांग्रेसं प्रतिनिधिसभा निर्वाचनमा मुस्ताङ दकलय् न्हापां त्याका खाता चायेकुगु दु । कांग्रेसया योगेश गौचनं एमालेया प्रेम तुलचनया बुकुगु खः ।हराएका हुन् ।,"नेवा: अनलाइन न्युज – निश्चल | २०७९ मङ्सिर ५, सोमबार ११:५९:२३  "
येँया ६ क्षेत्र नम्बरय् शिशिर खनाल न्हयःने,येँया क्षेत्र नम्बर ६ लय्  प्रतिनिधि सभा पाखें राष्ट्रिय स्वतन्त्र पार्टीया शिशिर खनालया अग्रता कायम जुयाच्वंगु दनि । सोमवाः सनिलय् तक २ हजार १२३ मत गणना जुगुलिं शिशिरं ११५१ मत काःगु दु । मखे नेकपा एमालेया सर्वेन्द्र खनालले ७०४ मत काःगु दुसा नेपाली कांग्रेसया उम्मेदवार भिमसेनदास प्रधान ६२१ मत काःगु दु ।,"नेवा: अनलाइन न्युज | २०७९ मङ्सिर ५, सोमबार २१:१९:५०  "
डडेलधुराय् आः तक २९५६ मत गणनाय् देउवां बच्छि मत काल,डडेलधुराय् आः तक २९५६ मत गणना क्व्च्mँगु दु । गकि बच्छि मतं धइथे प्रधानमन्त्री तथा कांग्रेस सभापति तक जुयादिम्ह उम्मेदवार शेरबहादुर देउवां काःगु दु । देउवां १४०४ मत दुसा स्वतन्त्र उम्मेदवार सागर ढकालं ७३० मत काःगु दु । अथे हे कांग्रेस बीपीउा कर्णबहादुर मल्ल ५२७ मत काःगु दु ।,"नेवा: अनलाइन न्युज | २०७९ मङ्सिर ५, सोमबार २०:४५:५४  "
आः एसिड पीडितया नितिं प्यंगू अस्पतालय् निःशुल्क वासः जुइगु,"स्वास्थ्य व जनसंख्या मन्त्रालयं सरकारं एसिड आक्रमण पीडितया वासः यायेगु नितिं निःशुल्क वासः जुइगु प्यंगू अस्पताल क्वःछ्यूगु दु । सरकारं येँया वीर अस्पताल, त्रिवि शिक्षण अस्पताल, यलया पाटन अस्पताल व किपूया कीर्तिपुर अस्पतालयात डेडिकेटेड अस्पतालया रुपं क्वःछ्यूगु खः ।","नेवा: अनलाइन न्युज – ललेन्द्र शाक्य | २०७९ मङ्सिर ८, बिहिबार १५:२५:१५  "
 क्षेत्र नम्बर १ य् नेपाली कांग्रेसया प्रकाशमान सिंह बिजयी,येँ क्षेत्र नम्बर १ य् नेपाली कांग्रेसया प्रकाशमान सिंह निर्वाचित जुगु दु । वयकः राष्ट्रिय प्रजातन्त्र पार्टीया रवीन्द्र मिश्रयात १३२ मतं बुका विजयी जुगु खः । कांग्रेस उम्मेदवार सिंह ७१४३ मत काःगु खःसा वयकःया प्रतिस्पर्धी राष्ट्रिय प्रजातन्त्र पार्टीया रवीन्द्र मिश्रले ७०११ मत काःगु खः ।,"नेवा: अनलाइन न्युज | २०७९ मङ्सिर ६, मंगलबार ०८:२३:४५  "
लैङ्गिक हिंसाविरुद्ध १६ दिंया अभियान न्ह्यात,"दँय् दसं नोभेम्बर २५ निसें डिसेम्बर १० तक न्यायेकाः वयाच्वंगु लैङ्गिक हिंसाविरुद्धया १६ दिंया अभियान स्वनिगलय् नं थीथी ज्याझ्वः यानाः न्ह्याःगु दु । लिपांगु ई हिंसाया घटनाया अभिलेख अप्वःगु हुनिं समाजय् जागरण हयेगु आज्जुं महिला, बालबालिका व समाज कल्याण मन्त्रालय, राष्ट्रिय महिला आयोग व गैरसरकारी संस्थात तकंया सहभागिताय् मंसीर ९ गते मिसा हिंसाविरुद्धया १६ दिंया अभियानया झ्वलय् येँया भृकुटीमण्डपं पिकाःगु जुलुस भद्रकालाी, न्यूरोड जुयाः बसन्तपुर दबुली थ्यंकाः सभाय् ह्यूगु खः ।","नेवा: अनलाइन न्युज – ललेन्द्र शाक्य | २०७९ मङ्सिर ९, शुक्रबार १२:१०:४७  "
त्रिवि दीक्षान्त समारोह : सकुन महर्जनयात प्यंगू पदक रोहन ब्यञ्जनकारयात स्वंगू पदक,"त्रिभुवन विश्वविद्यालयया मंसीर २३ गते जुइगु ४८ क्वःगु दीक्षान्त समारोहस छम्ह हे सर्वोकृष्ट विद्यार्थी थीथी प्यंगू व छम्हेस्यां स्वंगू पदकपाखें विभूषित जुइगु जूगु दु । त्रिविं दीक्षान्त समारोहस स्नातकोत्तर तह २०७६ सालया विभूषित जुइगु सर्वोत्कृष्ट विद्यार्थी धलः कथं पुस्तकालय व सूचना विज्ञान केन्द्रीय विभाग विश्वविद्यालय क्याम्पस, किपूया विद्यार्थी सकुुन महर्जनं ४.०० सीजीपीए काःगु खः । विद्यार्थी महर्जनयात सकतां स्नातकोत्तर तहलय् प्रथम श्रेणीइ न्हाप जूगु जूगुलिं चान्सलर पदक, त्रिभुवन विश्वविद्यालय प्राध्यापक संघ स्वर्ण पदक, रामप्रसाद मानन्धर स्वर्ण पदक व रामप्रसाद मानन्धर स्वर्ण पदक लःल्हाइगु जूगु दु । धलः कथं मेम्ह विद्यार्थी रोहन व्यञ्जनकार स्वंगू पदकं विभूषित जुइगु जूगु दु । अर्थशास्त्र केन्द्रीय विभाग, विश्वविद्यालय क्याम्पस, किपूया रोहन व्यञ्जनकारयात एमए अर्थशास्त्र विषयस ३.८५ सीजीपीए काःगुलिं तारापद चौधरी पदक, खगेन्द्रमान सिं प्रधान पदक, चन्द्रराज ढुंगेल स्मृति पुरस्कार लःल्हाइगु जूगु दु । अथेहे, रत्नराज्य लक्ष्मी क्याम्पस, प्रदर्शनीमार्गया विद्यार्थी रविना घिमिरेयात एमए राजनीति शास्त्र विषयस न्हाप लाःगुलिं ललित चन्द पुरस्कार व वडाकाजी मरिचमान सिंह पदक लःल्हाइगु जूगु दु । दीक्षान्त समारोहस स्नातक तहया उत्कृष्ट विद्यार्थीयात लःल्हानाः वयाच्वंगु भाइस चान्सलर पदक चन्द्रकला राना पक्लिहवा क्याम्पस, पक्लिहवायात लःल्हायेगु न्ह्यथनातःगु दु । ४८ क्वःगु  दीक्षान्त समाराोहस २०७५, २०७६, २०७७ सालया एमफील, स्नातकोत्तर व स्नातक तहया सर्वोकृष्ट २१ म्ह विद्यार्थीपिन्त थीथी पदकं विभूषित याइगु जूगु दु । सार्वजनिक विद्यार्थी नामावलीइ न्ह्यथनातःपिं विद्यार्थीपिं बाहेक मेमेपिं सुं विद्यार्थीपिन्सं दीक्षान्त पदक व पुरस्कार कायेमाःगु आधार दुसा मंसीर १५ गतेदुने सप्रमाण त्रिवि परीक्षा नियन्त्रण ज्याकुथि बल्खुइ स्वापू तयाः दाबी विरोध यायेगु परीक्षा नियन्त्रण कार्यालय (पनिकां) सूचित याःगु दु ।","नेवा: अनलाइन न्युज – ललेन्द्र शाक्य | २०७९ मङ्सिर १३, मंगलबार १५:४३:५०  "
प्रज्ञा प्रतिष्ठानं नेपाल संवतयात कयाः गोाष्ठी याइगु,नेपाल संवत् न्हूदँ राष्ट्रिय समारोह समिति ११४३ या इनापय् नेपाल प्रज्ञा प्रतिष्ठानं नेपाल संवतयात कयाः गोष्ठी याइगु जूगु दु । नेपाःया राष्ट्रिय संवत नेपाल संवतया महत्व व थुकिया छ्यलाबुलालिसें राज्यं यायेमाःगु दायित्वयात कयाः थथे बृहत्त गोष्ठी यायेत्यनागु खँ समारोह समितिया नायः प्रा।डा। नरेशमान बज्राचार्यं नेवाः अनलाइनन्यूजयात जानकारी बियादीगु दु ।  वय्कलं बियादीगु जानकारी कथं उगु गोष्ठी थ्वहे वइगु मंसीर २० गते मंगलवाः न्हिनसिया ११ः३० ता इलय् प्रज्ञाभवनया सभाकक्षय् जुइत्यंगु खः । उगु गोष्ठीइ न्हूदँ समारोह समितिया सल्लाहकार विद्वान डा त्रिरत्न मानन्धरं कार्यपत्र न्ह्यब्वइगु जूगु दु ।  न्हूदँ समारोह समितिया दुजःपिन्त लुम्बिनीया बज्रयान विहार भ्रमण याकीगु नेपाल संवत न्हूदँ राष्ट्रिय समारोह समिति ११४३ या दुजःपिन्त लुम्बिनीइ निर्माण जूगु बज्रयान विहार निरीक्षण भ्रमण याकीगु जूगु दु ।  समारोह समितिया नायः जुयाच्वनादीम्ह प्रा।डा। नरेशमान बज्राचार्य बज्रयान विहारया नं नायः जुयादीगुलिं थथे समारोह समितिया दुजःपिन्त उगु विहारया महत्वयात जानकारी बिइगु कथं थथे निरीक्षण भ्रमण याकेत्यंगु खँ समारोह समितिया व्यवस्थापन पुचःया दुजः मचाराजा महर्जनं जानकारी बियादीगु दु ।,"नेवा: अनलाइन न्युज | २०७९ मङ्सिर १५, बिहिबार १०:११:०४  "
‘सुकुम्बासीपिन्त चिइकेमते’ : राष्ट्रिय भूमि आयोग,"राष्ट्रिय भूमि आयोगं भूमिहीन सुकुम्बासी व अव्यवस्थित बसोबासीपिन्त इपिं च्वनाः वयाच्वंगु थासं मचिइकेत आग्रह याःगु दु । थौं शुक्रवाः आयोगं सुचं सार्वजनिक यासें लगत संकलन व प्रमाणीकरणया ज्या क्वमचाःतले इमित मचिइकेत व असुरक्षित जुइगु ज्या मयायेत आग्रह याःगु खः । निर्वाचनया इलय् दिनाच्वंगु प्रमाणीकरण व लगत संकलनया ज्या हाकनं सुरु यायेगु तयारी यायेत धासें राष्ट्रिय भूमि आयोगं धाःगु दु, ‘लगत संकलन व प्रमाणीकरणया ज्या क्वमचाःतले तकया नितिं येँ महानगरपालिकालिसें सकतां स्थानीय तहत व फुक्क सरकारी व गैरसरकारी निकाययात छुं नं थासय् च्वनाच्वंपिं भूमिहीन दलित, भूमिहीन सुकुम्बासी व अव्यवस्थित बसोबासीपिनिगु बस्ती चिइकेगु व इपिं असुरक्षित जुइगु कथं छुं नं ज्या मयायेत व मयाकेत थ्व सुचं सार्वजनिक यानागु दु ।’ येँ महानगरपालिकां थापाथलीइ च्वंगु बागमती खुसि सिथया सुकम्बासीपिन्त चिइकेगु ज्या न्ह्याकेधुंकाः तनाबया स्थिति ब्वलनाच्वंगु दु ।","नेवा: अनलाइन न्युज – ललेन्द्र शाक्य | २०७९ मङ्सिर १६, शुक्रबार १२:०१:३६  "
न्हूदँ समारोह समितिया दुजः पिन्सं लुम्बिनीया बज्रयान विहार भ्रमण याइगु,,"नेवा: अनलाइन न्युज – निश्चल | २०७९ मङ्सिर १६, शुक्रबार १०:०३:३३  "
"थौं यःमरी पुन्ही, धान्य पुन्ही व उधौली पर्व","मार्गशीर्ष शुक्ल पुन्हीया दिं थौं थिंलाथ्व पुन्ही बिहिवाः । नेवाः समुदायया तःजिगु नखः यःमरी पुन्हीलिसें धान्य पुन्ही व उधौली पर्व न्यायेकाच्वंगु दु । थौंया पुन्हीयात ज्यापु पुन्ही धकाः नं धायेगु याःसा थौं ज्यापु दिवस कथं नं यःमरी पुन्हीयात कयातःगु दु । धान्य पुन्हीया लसताय् थां वा (धान)या विधिपूर्वक पूजाआजा व दान याइगु याइ । वा दुकाये धुंकाः शुक्ल पुन्हीया दिं वा, गणेद्यः, कूलद्यः, गैडुद्यः, गोठेद्यः, महारुद्र, महालक्ष्मी लिसेंया द्यःया नं पूजा यानाः न्हूगु दुकाःगु वा क्येलाः जाकि दयेकीगु व वहे जाकि चुंपाखें सेल, बाबर, पुरी, मालपुवा दयेकाः छायेगु व नयेगु परम्परा दु । अथेहे, न्हूगु वा दुहाँ वःगु लसताय् नेवाः समुदाय दुने थौं यःमरी पुन्ही तःजिक न्यायेकीगु परम्परा दु । यःमरी पुन्हीया दिं थौ नेवाः समुदायया तःधंगु नखःया रुपं न्यायेकीगु चलन दु । थौं थुगु नखःयात खाद्य पदार्थया रसं जाःगुु माकुगु व चाकुगु नखःया रुपं कायेगु याइ । यःमरी न्हूगु वापाखें क्येलाः दकेकातःगु जाकीचुं, चाकु व हाम्वःपाखें दयेकी । यःमरी दयेकेत थौं सुथय् न्हापां दनाः छेँया मिसापिं व्यस्त जुइगु दिं खः । म्वः ल्हुयाः बँ छिलाः नीसी यानाः यःमरी दयेकेगु प्रचलन दु । थ्व पर्वयात नेवाः समुदायं नं न्हूगु अन्नप्राशनया रुपं तकं कायेगु याःगु संस्कृतिविद् तेजेश्वरबाबु ग्वंगः नं धयादीगु दु । यःमरीइ दुरुपाखें दयेकातःगु खुवा व चाकु लिसे हाम्वः तयाः दयेकेगुण् याइ । नेवाः समुदायं नं वा तयेगु भकारी व कोठीइ नं पूजा आराधना यानाः यःमरी पुन्ही न्यायेकी । लिसें प्वाथय् दुपिं मिसापिनिगु मचाया पूर्ण स्वास्थ्यया कामना यासें थःछेँपाखें इमिगु छेँय् हाम्वः व चाकुं जाःगु यःमरी सगं कथं देछायेगु चलन दु । अथेहे थौ किराँत समुदायया उधौली पर्व नं तःजिक न्यायेकाच्वंगु दु । लुमंकेबहःजु, थथे नेवाःतय्गुु तःजिगु नखः यःमरी पुन्ही सकल थासय् तःजिक न्यायेकेगु याइसा ऐतिहासिक नगर किपुली धाःसा यःमरी पुन्ही न्यायेकी मखु । छाय् धाःसा यःमरी पुन्हीतक नं किपुली जात्रा हे जुयाच्वनी, अर्थात् जात्राया नखत्या भ्वय् जुयाच्वनी । उकिं किपुली यःमरी पुन्ही न्यायेकी मखु ।","नेवा: अनलाइन न्युज – ललेन्द्र शाक्य | २०७९ मङ्सिर २२, बिहिबार १०:५१:१४  "
‘ज्यापु संस्कृतिया संरक्षण यायेगु फुक्कसिगु दायित्व’ : प्रधानमन्त्री देउवा,"प्रधानमन्त्री शेरबहादुर देउवां ज्यापु समुदायया परम्परा, कलाकृति व रहनसहनया संरक्षण यायेगु मंकाः दायित्व जूगु धाःगु दु । थौं बिहिवाः ज्यापु संस्कृति विकास कोषं १९ क्वःगु राष्ट्रिय ज्यापु दिवसया लसताय् येँया बसन्तपुरय् ग्वसाः ग्वःगु ज्याझ्वलय् न्वःवासें प्रधानमन्त्री देउवां ज्यापु समुदायया धार्मिक, सांस्कृतिक परम्परा, कलाकृति, शिल्प व रहनसहनया संरक्षण यायेगु मंकाः दायित्व जूगु धाःगु खः । प्रम देउवां ज्यापु समुदायया जात्रा, पर्व, सांस्कृतिक गतिविधित, कला व कौशलत राष्ट्रया मूवंगु निधि जूगु न्ह्यथंसें उकिया संरक्षण यायेमाःगु धाःगु खः । देउवां सम्पदा व संस्कृतिया जगेर्ना यायेगु फुक्कसिगु कर्तव्य व दायित्व जूगु नं धाःगु खः । प्रधानमन्त्री देउवां धाःगु दु, ‘स्वनिगःया कला, संस्कृति व सभ्यताया विकासय् ज्यापु समुदायया, ज्यापु समाजया ज्वःमदुगु योगदान दु । ज्यापु समुदायया जात्रा, पर्व, सांस्कृतिक गतिविधित, कला कौशल नेपाःया मूवंगु निधि खः । ज्यापु समुदायया धार्मिक, सांस्कृतिक परम्परा, कलाकृति, शिल्प व रहनसहनया संरक्षण यायेगु झीगु मंकाः दायित्व खः । थुज्वःगु महत्वं जाःगु संस्कृति व सम्पदायात संरक्षण यायेगु, तनेगुपाखें बचेयायेगु झीगु कर्तव्य खः ।’ देउवां स्वनिगःया ज्यापु समुदायं न्युनतम आर्थिक व नैतिक सुविधाया दथुइ नं थःपिनिगु मौलिक परम्परा व संस्कृतियात बचेयानातःगु धासें च्वछाःगु खः । देउवां ज्यापु समुदाय थःगु हे कथंया विशिष्ट व मौलिक म्हसीका कुबियातःगु मेहनती व इमान्दार समुदायया रुपं म्हसीका दूगु न्ह्यथंगु दु ।","नेवा: अनलाइन न्युज – ललेन्द्र शाक्य | २०७९ मङ्सिर २२, बिहिबार १४:०५:०९  "
यःमरीलिसें ज्यापु दिवसया लसताय् नगर परिक्रमा,"येँया नेवाः समुदायं थौं यःमरी पुन्हीया दिं राष्ट्रिय ज्यापु दिवस तःजिक न्यायेकूगु दु । ज्यापु दिवसया लसताय प्रधानमन्त्रीी शेरबहादुर देउवा, कांग्रेस नेता प्रकाशमान सिंह, येँ महानगरपालिकाया पुलांम्ह मेयर विद्यासुन्दर शाक्य लिसेलिसें थीथी व्यक्तित्वपिनिगु सहभागिताय् येँया बसन्तपुय् विशेष ज्याझ्वः तकं ग्वसाः ग्वःगु दु । उगु विशेष ज्याझ्वः न्ह्य: जाकिचुंपाखें दयेकातःगु नसाज्वलं यःमरीलिसें ¥याली पिकयाः नगर परिक्रमा याःगु खः । ¥यालीइ सहभाागीपिं नेवाः समुदायया परम्परागत वसः पुनाः पिहाँ वःगु खः । उगु ¥याली बसन्तपुरय् थ्यंकाः सभाय् हिउगु खः । ज्यााझ्वःयात सम्बोधन यासें प्रधानमन्त्री शेरबहादुर देउवां थीथी जातजातिया भाषाभाषी व मौलिक संस्कृतित मुलुकया गौरव जूगु धाःगु दु । अथेहे, प्रधानमन्त्री देउवां ज्यापु समुदायं नेपालय् मौलिक कला, संस्कृति व कला कौशलया क्षेत्रय् विशिष्ट योगदान यानाच्वंगु धासें च्वछाःगु खः ।","नेवा: अनलाइन न्युज – ललेन्द्र शाक्य | २०७९ मङ्सिर २२, बिहिबार ११:४२:४६  "
मल्ल के सुन्दरयात पद्मरत्न मानवअधिकार सिरपाः लःल्हात,"नेवाः न्ह्यलुवाः, मानवअधिकारवादी, राजनीतिज्ञ पद्मरत्न तुलाधरया नामं नीस्वनातःगु ‘पद्मरत्न मानवअधिकार एवं शान्ति सिरपाः’ नांजाःम्ह मानवअधिकारवादी नेवाः न्ह्यलुवाः मल्ल के सुन्दरयात लःल्हाःगु दु । उपराष्ट्रपति नन्दबहादुर पुनया मू उपस्थितिइ थौं बिहिवाः येँया एल्लो पेगोेडा होटलय् जूगु छगू ज्याझ्वःसं न्ह्यलुवाः सुन्दरयात थुगु सिरपाः लःल्हाःगु खः ।  थथे सिरपाः उपराष्ट्रपति पुनं हनापौ लिसें न्ययद्वः तकाया सिरपाः राशी देछासें लःल्हाःगु खः ।  थौं बिहिवाः मानवअधिकार दिवसया लसताय राष्ट्रिय मानवअधिकार महाभेला ज्याझ्वः यासें थुगु सिरपाः लःल्हाःगु खः । ","नेवा: अनलाइन न्युज – ललेन्द्र शाक्य | २०७९ मङ्सिर २२, बिहिबार १४:२५:३८  "
वल वल मेलम्चीया लः,"स्वनिगलय् मेलम्ची खानेपानी हाकनं वःगु दु । थौं शुक्रवाः खानेपानीमन्त्री उमाकान्त चौधरीं मेलम्चीया लः हाकनं इनेगु ज्याया शुभारम्भ याःगु दु । शुभारम्भ ज्याझ्वलय् न्वःवासें मन्त्री चौधरीं स्वनिगःबासीपिन्त १२ महिना हे अस्थायी रुपं जूसां नं लः त्वंकेगु प्रतिबद्धता प्वंकूगु दु । मेलम्चीया लः थौं शुक्रवाःनिसें स्वक्वःगुखुसि हाकनं इनेगु ज्या न्ह्याःगु खः । आयोजना कार्यान्वयन निर्देशनालयं न्हूगु निर्माण याःगु भण्डारण पुखू व पुलांगु लः भण्डारण पुखूपाखें लः इनेगु ज्या न्ह्याकूगु खः । वकथं महांकाल लः पुखूपाखें ८५ लख लिटर, यल खुमलटार न्हूगु पुखूपाखें १ करोड ९० लख लिटर, बालाजु पुलांगु पुखूपाखें ३६ लख, किपू न्हू पुखूपाखें ६० लख, टिगानी मध्यपुर थिमि न्हू पुखूपाखें ३० लख, कटुञ्जे ख्वप न्हू पुखूपाखें ६० लख, बाँसबारी महाराजगञ्ज पुलांगु पुखूपाखें २० लख, पानीपोखरी महाराजगञ्ज न्हू पुखूपाखें ४५ लख, मिनभवन पुलांगु पुखूपाखें ३० लख लिटर व अनामनगर पुलांगु पुखूपाखें २७ लख लिटर यानाः मुक्कं ५ करोड ८३ लख लिटर लः इनेगु ज्या जुइ । ज्याझ्वलय् न्वःवासें खानेपानी लिमिटेडया उपकार्यकारी अधिकृत ज्ञानेन्द्र बहादुर कार्कीं आः स्वनिगलय् त्वनेगु लःया माग न्हिथं ४३ करोड लिटर जूसां नं आपूर्ति थ्यंमथ्यं १२ करोड लिटर जूगु धाःगु दु । वं मेलम्ची आयोजनापाखें न्हिथं १७ करोड लिटर लः थप जूसां नं न्हिथं मागयात धाःसा सम्बोधन यायेमफइगु धाःगु दु । वं मेलम्ची खानेपानी आयोजनापाखें उपलब्ध जुइगु १७ करोड लिटर त्वनेगु लः भण्डारण पुखूपाखें येँ महानगरपालिका, गोकर्णेश्वर नगरपालिका, बुढानिलकण्ठ नगरपालिका, ललितपुर महानगरपालिका, कीर्तिपुर नगरपालिका, भक्तपुर नगरपालिका, मध्यपुर थिमि नगरपालिका, टोखा नगरपालिका, तारकेश्वर नगरपालिकाया कार्यक्षेत्र दुने न्हापांगु चरणय् २४ सै घण्टा काठमाडौं उपत्यका लिमिटेडं विस्तार याःगु पुलांगु पाइपलाइनपाखें पालंपाः लः वितरण जुइगु धाःगु दु ।","नेवा: अनलाइन न्युज – ललेन्द्र शाक्य | २०७९ मङ्सिर २३, शुक्रबार १४:००:३७  "
बज्रयान विहार लुम्बिनीइ जनकवि दुर्गालाल श्रेष्ठयात हन,"लुम्बिनीइ पलिस्था यानातःगु नांजाःगु बज्रयान विहारय् जनकवि दुर्गालाल श्रेष्ठयात तःजिक हंगु दु ।  बज्रयान विहारया ब्वनाय् नेपाल संवत राष्ट्रिय न्हूदँ समारोह समितिया दुजःपिन्त लुम्बिनी भ्रमणय् ब्वनेगु झ्वलय् वंगु शनिवाः विहारय् थथे तःजिक हनेज्याझ्वःया ग्वसाः ग्वःगु खः ।  विहारया प्रमुख लिसें न्हूदँ समारोह समिति ११४३ या नायः प्रा।डा। नरेशमान बज्राचार्यं जनकवि श्रेष्ठं विहार दयेकेगु नितिं सकलसित ग्वाहालि यायेत म्ये च्वयाः यानादीगु तःजिगु हःपाःयात लुमंका थथे हनेगु ज्या याःगु खँया जानकारी बियादीगु खः । उगु ज्याझ्वलय् जनकवि श्रेष्ठं थःपिन्सं छपू म्ये च्वयाः नं थुकथं तःजिक हंगुलिं ग्वसाः खलःयात सुभाय् देछासें बज्रयान विहारयात कयाः निपू चिनाखँ न्यंकादीगु खः ।  प्रा।डा। बज्राचार्यं गथे आर्थिक ग्वाहालि म्हयेगुुलि जनकवि श्रेष्ठया म्येपाखें ग्वाहालि याःगु खः, आः विहार अवलोकन याकेगु नितिं नं थथेहे, न्हूगु छपू म्ये च्वयाः ग्वाहालि यायेत इनाप यानादीगु खः ।  हना ज्याझ्वलय् जनकवि श्रेष्ठयात हंगुलिं लुम्बिनी विकास कोषया सदस्य सचिव सानुराजा शाक्य,   लुम्विनी बौद्ध बिश्व बिद्यालयया उपकुलपती हिदय रत्न बज्राचार्य  न्हूदँ समारोह समितिया व्यवस्थापन समितिया दुजः सुजिव बज्राचार्यलिसें थीथी व्यक्तिपिनिगु पाखें भिंतुना देछाःगु खः । न्हूदँ समारोह समितिया ५० म्ह दुजःपिं वंगु शुक्रवाःनिसें आइतवाःतक स्वन्हुयंकं हे लुम्बिनी भ्रमण याःगु खः ।","नेवा: अनलाइन न्युज | २०७९ मङ्सिर २८, बुधबार ०९:४४:१६  "
