headline,final_news,date
मुदिता सेवा गृहयात ग्वाहालि याःपिं सम्मानित,"सामाजिक सेवा व स्वास्थ्य सेवाय् ज्या याना वया च्वंगु सामाजिक संस्था मुदिता सेवा गृहया  गुक्वःगु बुन्हि छगू ज्याझ्वः याना हंग दु । मूपाहाँ  महिला बाल विकास तथा जेष्ठ नागरिक मन्त्री उमा रेग्मीं  थ्व संस्था गुदँ क्यंगु लसताय् गुंगः हे सुकुण्दाय् मत च्याका उलेज्या याना दिल । वयकलं थ्व संस्थाया निंतिं  सरकारया पाखें झिगुलख तका अनुदान बिइगु बचं नं बिया दिल । बुन्हि हना ज्याझ्वलय् मुदिता सेवा गृहयात थीथी कथं ग्वाहालि यानादीपिं सकसित मूपाहाँ मन्त्री पाण्डे पाखें सम्मान यागुखः ।  ज्याझ्वलय् विशिष्ट पाहाँ महालक्ष्मी नगरपालिकाया मेयर हरि गोविन्द श्रेष्ठं मुदिता सेवा गृहयालागिं  भवन निर्माण यायेत जग्गा मालेगुलिइ ग्वाहालि याये धका धयादिल ।  मुदिता सेवा गृह अध्यक्ष राज्यलक्ष्मी बज्राचार्यं  लसकुस न्वचु तयेगु झ्वलय् थगु संस्थाया छेँय् मदुगुलिं आः तक बालं पुला च्वना च्वनागु खँ कनादिल ।  ज्याझ्वलय् बागमति प्रदेशया सांसद  माधव पौडेल  , महालक्ष्मी नगरपालिका वडा ७ या वडा अध्यक्ष बाबुराजा महर्जन , वडा १ या वडा अध्यक्ष छ्रिरिङ्ग लामा  ,  इमाडोल प्रहरि प्रभागया प्रहरी निरीक्षक अरुण भट्टराइ, सेवा गृहया सल्लाहकार मोति शान्ति शाक्य , सल्लाहकार शाक्य सुरेन,पूर्व मन्त्री ,बुद्धिराज बज्राचार्य , ललितपुर उद्योग बाणिज्य संघया  पूर्व अध्यक्ष  तथा सल्लाहकार अजरमान जोशी  लगायतया विशेष उपस्थिति दुउगु खः । बुन्हिया ज्याझ्वलय् म्येच्वमि आनन्द बज्राचार्यं च्वयादीगु मुदिता गानयात म्येहालामिपिं सुशील शाहि, सबिना मानन्धर व अगिना तण्डुकार पिन्सं न्ह्यब्वया दिलसा वयकपिन्सं मेमेगु सांगितिक प्रस्तुति नं न्ह्यबयादीगु खः । ","  २०७९ श्रावण २९, आइतबार "
लोकतान्त्रिक बामगठबन्धनया सकल उम्मेदवार तयेत  त्याकेत काठमाडौं ९ या  उम्मेदवार कल्पना धमलाया इनाप ,         येेँया २१ वडा स्थित लगंत्वालय् जूगु लोकतान्त्रिक वामगठबन्धन बिशाल सभाय् काठमाडौं क्षेत्र  ९ या प्रदेश सभा सदस्य (क)  उम्मेदवार नानू बास्तोलां थः थ्व   बिजयी  जुल धाःसा  २१ वडाया जनतां थौंकन्हे भोगेयाना च्वनेमाःगु लः या समस्या व लँ या समस्या समाधान यायेगु हे पहिलो प्राथमिकताय् तया प्रदेश बजेटपाखें थ्व समस्या समाधान यायेगु बचं बियादिल ।  अथेहेतुं वयकलं  साँस्कृतिक स्वायत्तता व पर्यटन  क्षेत्रयन   बिकासया निंतिं पलाः न्ह्याकेगु प्रतिबद्धता प्वंकादिल  । आः जुइगु निर्वाचनय् प्रतिनिधि सभा  सदस्य उम्मेदवार लोकतान्त्रिक बामगठबन्धन काठमाडौं ९ या कल्पना धमलां काठमाडौं ९ दुने विद्यमान लः व लँया समस्या ज्यंकेत काठमाडौ ९ दुने हे दुउगु लःया स्रोत ज्याख्यले हया समस्या  समाधान याये कथं अध्ययन जुयाच्वंगु दु धका धासे  मेलम्ची लः या विकल्पया रुपय् काठमाडौं ९ दुने दुउगु लः या स्रोत छ्यलेगु जुइ धका धयादिल ।  थुग चुनाव त्यात धाःसा भोट बियादीपिं जनतायात छु नं हालतय् निरासा लुइके बिइमखु मखु धका धासे काठमाडौं ९ या जनताया छ्यँ धस्वाकेत काठमाडौंया साँस्कृतिक क्षेत्र बिकास याना पर्यटन व्यवसायया बिकास यायेगु खँ नं  लोकतान्त्रिक वामगठबन्धनया उम्मेदवार पिन्सं खँ न्ह्यने हःगु दु । नापनापं युवा वर्गयात ज्या बिया रोजगार ब्यबस्थापन याये धका धागु दु ।  गठबन्धन या प्रतिपक्षपाखें यदि जनताया मेहनत व बलिदानं प्राप्त  जुउगु संविधान या उपलब्धियात खतरा जुल धासा लोकतान्त्रिक बामगठबन्धनं नेपालया संविधानया रक्षा यायेगु ज्या जुइ धका धासे  काठमाडौंया जनतायात लोकतान्त्रिक बामगठबन्धनया सकल उम्मेदवार तयेत अत्याधिक भोट बिया त्याकेत काठमाडौं ९ या प्रतिनिधि सभा उम्मेदवार कल्पना धमलां इनाप यानादिल ।,"  २०७९ मङ्सिर १, बिहिबार "
नेशनल इन्टरटेंटमेंट अवार्डय् धाये मफुत व रन्जना सितिखु यात सिरपा,"ल्यायम्ह पस्ताया नांजाम्ह संचारकर्मि सुर्य चन्दया ग्वसालय् सोमबार जुउगु नेशनल इन्टरटेंटमेंट अवार्ड २०७९ ज्याझ्वलय् मूपाहाँ कथं सम्माननिय पूर्व प्रधानमन्त्रि  नेकपा माओबादी केन्द्रया नायः पुष्प कमल दाहाल ‘प्रचण्ड’ झायादीगु खःसा विशिष्ट पाहाँ कथं गोकर्णेश्वर नगर प्रमुख दिपक कुमार रिसाल, वरिष्ट राजनैतिक विश्लेशक एन के प्रसाईं  लगायतया विशिष्ट व्यक्तित्व पिनिगु ब्वति दुउगु खः ।  तःजिक क्वचाःगु उगु अवार्ड ज्याझ्वलय् मूक्कं ७० विधाय् सिरपा बिउगु खः । धेंधें बल्लाखय् लाना त्याकुपिं ७० विधाया त्याकुमि बाहेक थीथी ३२ स्वीनिम्ह व्यक्तित्वपिन्त थीथी हना नं देछागु खः ।  धेंधें बल्लाखय् लाना सिरपा त्याकुपिं मध्ये सर्वोत्कृष्ट भाषाभाषिया म्ये कथं नेवाः म्ये "" धाये मफुत"" व सर्वोकृष्ट मोडल नेवाः कथं रन्जना सितिखु सिरपा त्याकेत ताःलात । नेशनल इन्टरटेंटमेंट अवार्ड २०७९ या झ्वलय् नांजाम्ह कलाकार कृष्ण मल्लयात नेशनल इन्टरटेनमेन्ट दीर्घ साधना सम्मान देछागु खःस वरिष्ठ गायक तथा संगीतकार चेतन सापकोटायात नेशनल इन्टरटेनमेन्ट संगीतकर्मी रजत सम्मान,वरिष्ठ पत्रकार ऋषि धमालायात नेशनल इन्टरटेनमेन्ट पत्रकारिता रजत सम्मान, वरिष्ठ सौन्दर्यविद् रश्मिला श्रेष्ठयात नेशनल इन्टरटेनमेन्ट नारीरत्न सम्मान,चलचित्र प्राविधिक संघया नायः पुष्कर लामायात नेशनल इन्टरटेनमेन्ट चलचित्रकर्मी सम्मान, वरिष्ठ गायक संगीतकार सुमित खड्का यात  नेशनल इन्टरटेनमेन्ट राष्ट्रिय गायन सम्मान, भिडियो निर्देशक बबिता श्रेष्ठ  यात  नेशनल इन्टरटेनमेन्ट कला सम्मान,निर्देशक, लेखक व संचारकःमि माधवराज खरेलयात नेशनल इन्टरटेनमेन्ट चलचित्रकर्मी सम्मान व वरिष्ठ फोटोग्राफर व फोटो व्यवसायी च्याङ्बा लामायात नेशनल इन्टरटेनमेन्ट फोटोग्राफी विशेष सम्मान देछागु खः ।  ग्वसालय् नायः  सुर्य चन्दया अबुजु चन्द्र बहादुर चन्दया नायसुइ अवार्ड ज्याझ्वः जुउगु थ्व अवार्ड ज्याझ्वःया संयोजन सबिता पोखरेलं यानादीगु खः ।  फोटो - बद्रि थापा","  २०७९ भाद्र १, बुधबार "
अमेरिकाय् तःजिक इहि मुंकल,"        नेवाः समुदायया मिसा मस्तयेगु छगू मजिमगागु परम्परागत  संस्कार इही  यायेगु गर्ने चलन कथं  अमेरिकाए च्वना वया च्वंपिं नेवाः परिवारया मिसा मस्तये इहि यायेगु ज्या तःजिक क्वचाःगु दु ।  अमेरिकाया नेवाः गुथि न्युयोर्कया ग्वसालय् थथे दँय्दसं इहि मुंका वया च्वंगु दु । थुगुसिइ न्याक्वःगु खुशीइ मुंकुगु इहि ज्याझ्वलय् न्हयम्ह मिसा मस्त दुथ्यागु खः  । उकिइ मध्ये गुदँ दुम्ह किअरा  ताम्राकार, गुदँ हे दुपिं रुविशा श्रेष्ठ, अन्याकिरण श्रेष्ठ , श्रीशा श्रेष्ठ अले च्यादँ दुम्ह  सनया कारन्जित, खुदँ दुपिं नोभा अमात्य व  आर्या अमात्य  दुथ्यागु खः । थ्व इहि  ज्याझ्वः पण्डित बासव राजपाध्यायं धार्मिक विधि संस्कार व परम्परा कथं क्वचाएका दीगु खः ।  इहि ज्याझ्वः तसकं तजिक क्वचाःगु खँ नेवाः गुथि न्युयोर्कया दाँभरीं हृदय तुलाधरं जानकारी बिया दिल । वयकलं धयादी कथं थुगुसिइ मुंकुगु इहि ज्याझ्वलय् अमेरिकाया मेक्सिको, वासिङ्टन डीसी लगायतया थीथी थासं ब्वति काःगु खः । थ्व इहि मुना ताःलाकेत गुथि परिवारया निर्मल चित्रकार, हृदय तुलाधर, कविनासिंह महर्जन पिन्सं व्यवस्थापन या भाला क्वबिया दीगु खः । थ्व इहि मुनाय् अनिता नकर्मि,जमुना कपालि , रज्जु लोहनि चित्रकार , सुषमा मानन्धर,जितेन्द्र मल्ल,श्री मल्ल,सम्राट महर्जन,हृदेश तुलाधर,एह्रिश तुलाधर ,  सजना महर्जन लगायत  स्वयंसेवकया रुपय्  ज्यासना दीगु खँ नेवाः गुथि न्युयोर्कया पाखें जानकारी बिउगु दु ।  ","  २०७९ भाद्र १, बुधबार "
ख्यालः नेवाः नाट्य परम्परा खः - ख्यालिजुजु मदनकृष्ण,         नेवाःत धाइपिं नाट्य परम्पराय् तःमिपिं खः धका धका धासे ख्यालः धइगु तःजिगु नेवाः नाट्य परम्परा खः धका ख्यालिजुजु मदनकृष्ण श्रेष्ठं धयादिल । झीगु सः व सुकुण्दा फिल्मसया मंका ग्वसालय् जुउगु ख्यालि नखः ११४२  या उलेज्याझ्वलय् वयकलं थःगु नुगःखँ थथे प्वंका दीगु खः । ख्यालिजुजु मदनकृष्ण श्रेष्ठं उलेज्या यानादीगु उगु ज्याझ्वलय् ग्वसाखलःया पाखें झीगु सः या संरक्षक विजयरत्न असंबरें लसकुस न्वचु तयादीगु खः । लसकुस यायेगु झ्वलय् वयकलं  छगू इलय् भुखाय् व वयांलिपा कोरोनाया कारणं दिना च्वंगु ख्यालः मन्चन ज्यायात न्ह्याके कथं झीगु सः व सुकुन्दा फिल्म्स जाना थथे ख्यालि नखःया ग्वयागु खः धका धयादिल ।,"  २०७९ भाद्र ५, आइतबार "
"लहना पाखें संघिय मन्त्री श्रेष्ठ , निवर्तमान मेयर शाक्य लगायत थीथी सन्चारकःमिपिन्त सिरपा देछात ","नेपालभाषाया पत्रकारिताख्यःया छगु बाँलागु पत्रिका कथं कयातःगु ""लहना” या प्यसःल्याः पुवंगु लसताय् शुक्रबार छगू ज्याझ्वः याना पत्रकारिताख्यः, सन्चारख्यः व भाषा सेवाख्यःया थीथी व्यक्तित्वपिन्त थीथी सिरपा लःल्हागु दु ।   थ्वहे  झ्वलय्  लहना धर्म मोति सिरपा प्रजित शाक्य, विराजकाजी राजोपाध्याय व रत्नकाजी मन , लहना शर्मिष्ठा सुर सम्मान रामकृष्ण खडगी, स्वतन्त्रसंसारं महर्जन व यलु जोशी यात लःल्हात ।    अथेहेतुं लहना न्यू जेनिथ फोटो पत्रकारिता सिरपा अनुप शाक्य , गुणराज शाक्य व श्याम कुमार यात अले लहना केशव कृष्णवदन मातृभाषा सिरपा नविन जोशी , नजरराम महर्जन व पुर्णिमा शाक्ययात बिउगु दुसा सिरपा ज्याझ्वलय् दकले तधंगु सिरपा कथं पन्चवीर सिंह सिरपा नेवाः न्ह्यलुवा मल्ल के सुन्दर , संघिय मामिला मन्त्री राजेन्द्र प्रसाद श्रेष्ठ व निवर्तमान मेयर विद्या सुन्दर शाक्ययात देछागु दु । ज्याझ्वलय शरद कुमार डंगोल,प्रकाश अमात्य,अमृतचन्द्र श्रेष्ठ लगायतयार्त लहना विशेष सम्मान लःल्हागु खः ।  नेपालभाषा एकेडेमीया चान्सलर यज्ञरत्न धाख्वाः मूपाहाँ कथं झायादीगु उगु ज्याझ्वलय् लहना या व्यवस्थापक सुरेन्द्र भक्त श्रेष्ठं लसकुस न्वचु तयादी से  लहना पुचलं  आः  लहना टेलिभिजन  नं  चायेकेगु घोषणा याना  दिल सा  लहना पत्रिकाया  प्रका शक नृपेन्द्र लाल श्रेष्ठं लहना पत्रिकायो सफलताय् योगदान बियादीपिं सकसित सुभाए देछाना दिल ।  अथेहेतुं व्यवसायी व समाजसेवी सुरबहादुर श्रेष्ठ , मन्त्री राजेन्द्र प्रसाद श्रेष्ठ , बागमति प्रदेश सांसद राजेश शाक्य व नेवाः पत्रकार राष्ट्रिय दबुया केन्द्रिय नायः सुरजबीर बज्राचार्य लगायतं नुगःखँ तयादिल । अथेहेतुं लोककवि राजभाइ जकःमिं चिनाखं न्यंकुगु उगु ज्याझ्वलय् सुरजबीर बज्राचार्यं,रोजी डंगोल श्रेष्ठ , एन्जेला श्रेष्ठ , सबिना मानन्धर लगायतया कलाकार पिन्सं म्ये हाला न्यंकादीगु खः । नेपालभाषाया पत्रकारिताख्यःया छगु बाँलागु पत्रिका कथं कयातःगु ""लहना” या प्यसःल्याः पुवंगु लसताय् शुक्रबार छगू ज्याझ्वः याना पत्रकारिताख्यः, सन्चारख्यः व भाषा सेवाख्यःया थीथी व्यक्तित्वपिन्त थीथी सिरपा लःल्हागु दु । थ्वहे  झ्वलय्  लहना धर्म मोति सिरपा प्रजित शाक्य, विराजकाजी राजोपाध्याय व रत्नकाजी मन , लहना शर्मिष्ठा सुर सम्मान रामकृष्ण खडगी, स्वतन्त्रसंसारं महर्जन व यलु जोशी यात लःल्हात ।  अथेहेतुं लहना न्यू जेनिथ फोटो पत्रकारिता सिरपा अनुप शाक्य , गुणराज शाक्य व श्याम कुमार यात अले लहना केशव कृष्णवदन मातृभाषा सिरपा नविन जोशी , नजरराम महर्जन व पुर्णिमा शाक्ययात बिउगु दुसा सिरपा ज्याझ्वलय् दकले तधंगु सिरपा कथं पन्चवीर सिंह सिरपा नेवाः न्ह्यलुवा मल्ल के सुन्दर , संघिय मामिला मन्त्री राजेन्द्र प्रसाद श्रेष्ठ व निवर्तमान मेयर विद्या सुन्दर शाक्ययात देछागु दु । ज्याझ्वलय शरद कुमार डंगोल,प्रकाश अमात्य,अमृतचन्द्र श्रेष्ठ लगायतयार्त लहना विशेष सम्मान लःल्हागु खः ।  नेपालभाषा एकेडेमीया चान्सलर यज्ञरत्न धाख्वाः मूपाहाँ कथं झायादीगु उगु ज्याझ्वलय् लहना या व्यवस्थापक सुरेन्द्र भक्त श्रेष्ठं लसकुस न्वचु तयादी से  लहना पुचलं  आः  लहना टेलिभिजन  नं  चायेकेगु घोषणा याना  दिल सा  लहना पत्रिकाया  प्रका शक नृपेन्द्र लाल श्रेष्ठं लहना पत्रिकायो सफलताय् योगदान बियादीपिं सकसित सुभाए देछाना दिल ।  अथेहेतुं व्यवसायी व समाजसेवी सुरबहादुर श्रेष्ठ , मन्त्री राजेन्द्र प्रसाद श्रेष्ठ , बागमति प्रदेश सांसद राजेश शाक्य व नेवाः पत्रकार राष्ट्रिय दबुया केन्द्रिय नायः सुरजबीर बज्राचार्य लगायतं नुगःखँ तयादिल । अथेहेतुं लोककवि राजभाइ जकःमिं चिनाखं न्यंकुगु उगु ज्याझ्वलय् सुरजबीर बज्राचार्यं,रोजी डंगोल श्रेष्ठ , एन्जेला श्रेष्ठ , सबिना मानन्धर लगायतया कलाकार पिन्सं म्ये हाला न्यंकादीगु खः ।","  २०७९ भाद्र १७, शुक्रबार "
लोकंह्वाम्ह हिरो कर्माया इहिपा फ्रान्सेली मिसालिसे," कर्मां रामकृष्ण खडगीया निर्देशनय् पिदंगु पटाचारा, कृषा गौतमी व कर्म थेंज्यागु तसकं लोकंह्वागु नेवाः फिल्मया हिरोया इहिपा नेवाः परम्परा कथं यलय् जुउगु खः ।  इहिपाया लसताय् शनिबार यलया न्याखाचुकय् छगू तःजिगु नेवाः भ्वय न्यायेकुगु खः । उगु भोजय् कर्माया थःथिति,पासापिं , विदेशी पाहुना  व मदनकृष्ण श्रेष्ठ व हरिवंश आचार्य या नापनापं आपालं कलाकार पिनिगु उपस्थिति दुउगु खःसा उगु भोजय् लोकंह्वाम्ह मेहालामि लसता जोशी व मेमेपिं कलाकार पिन्सं सांगितिक न्ह्यब्वया न्ह्यब्वया दीगु खः ।","  २०७९ भाद्र ५, आइतबार "
" ""अय्‌ला:गुलू” म्येया म्युजिक भिडियो पिहाँवल"," जेनेक्स मिडिया नेपाल व संसार क्रियशन्स नेपाल जाना निर्माण याःगु नेपालभाषाया म्ये ""अय्‌ला:गुलू” या म्युजिक भिडियो शनिबार औपचारिक रुपं विश्वव्यापी सार्वजनिक याःगु दु !  जेनेक्स मिडिया नेपालया कजि अनिल कुमार महर्जनया सभानायसुइ  राष्ट्रिय गानया रचनाकार ब्याकुल माइलाया विशेष उपस्थितिइ पितब्वज्या जुउगु खः ।  वयकलं नेपालभाषाया संगीतख्यः तब्या जुया वःगुलिं लसता प्वंकादिल । अथेहेतुं पाहाँ कथं झायादीम्ह सिने पत्रकार नेपालभाषाया न्हापांम्ह म्युजिक भिडियो निर्देशक विजयरत्न असंबरें नेपालभाषाया संगीतख्यलं आर्थिक आर्जन मखु भाषा व सांगितिक सेवा याना धका आत्मिक  सन्तुष्टि जक बिया च्वन धका धयादिल ।  थ्व म्ये वरिष्ठ कलाकार, च्वमि व निर्देशक पवन जोशीं च्वयादीगु खः ।  थ्व म्ये संसार ग्रुपया दुजः एकराज महर्जनं याना दीगु खः । थ्व म्युजिक भिडियो दुने नेपालभाषा चलचित्र क्षेत्रय् हास्य कलाकारया रुपय् नांजाम्ह तिर्थ अवाले कुमा नापनापं  रोहनी लामा व मल्टिटेलेन्ट कलाकारया रुप नांजाम्ह किशोर कुमार शाही पाहाँ कलाकार कथं अभिनय यानादीगु दु ।  नांजाम्ह संगीतकार अनिल तुलाधरं लय्  चिनादीगु व वयकलं हे संगीत संयोजन यानादीगु खः । विजय मास्किं रेकर्डिङ, मिक्सिङ व मास्टरिङ यानादीगु थ्व म्येया रेकर्डिङ अन्नपूर्ण रेकर्डिङ स्टुडियोस याःगु खः ।  मल्टिट्यालेन्ट कलाकार सुजन बज्राचार्य ""ख्वपे”या कन्सेप्ट व निर्देशनय् तयार जुउगु थ्व  म्युजिक भिडियो "" अय्‌ला:गुलू'' या सह- निर्देशन रच्चु शाक्य  , सिनेम्याटोग्राफि व ड्रोनया भाला मोहन कुमार ""झिल्लु” भाजुं क्वबिया दीगु खः ।  म्युजिक भिडियो  तयार यायेत यातायतया जिम्मा श्याम अवाले ,  मेक-अप  सोनी राई , तिसा वसः ग्वसाः बज्र कल्चर ,  सम्पादन व कलरिङ अनिल कुमार महर्जनं यानादीगु खः । शान्ति महर्जनं निर्माण याःगु थ्व भिडियो जेनेक्स मिडिया नेपालया आधिकारिक युट्युब च्यानलय् नं अपलोड जुइधुंकुगु दुसाः नेपालभाषाया छगू तःजिगु अवार्ड  नेपालभाषा स्टार म्युजिक भिडियो अवार्डस-२०७९ या धेंधें बल्ला या निंतिं दुतिने धुंकुगु खँया जानकारी संसार्स अनलाइन या कजि स्वतन्त्रसंसार महर्जनं जानकारी बिया दिल !","  २०७९ आश्विन २९, शनिबार "
नरेशबीर शाक्यया अबुजुं निस्वन धर्मवीर सिरपा ,"केशचन्द्र पारावर्त महाविहार (इतुंबहाः) संस्कृति संरक्षण समितिया संस्थापक नायः एवं इतुंबहाः सर्वसंघया न्वकू थाकुलि धर्मवीर शाक्य, जमःपाखें छगूलख झिंछद्वः व सच्छि (१,११,१००–)तका   अक्षय कोष सहित ‘केशचन्द्र गुंलाबाजं–धर्मवीर सिरपा’ निस्वना दीगु दु ।  वयक नेपालभाषा ख्यःया छम्ह नांजाम्ह सन्चारकःमि व नेवाः न्ह्यलुवा नरेशबीर शाक्यया अबुजु खः । लच्छियंकं स्वयम्भुइ धाःबाजंसहित द्येके वने क्वचाःगु पारुभ्वय्या लसताय् छगू ज्याझ्वःया दथुइ उगु अक्षयकोषया रकम गुंलाबाजंया कजि सुजितमान शाक्ययात दाता धर्मवीर शाक्यं लःल्हानादीगु खः ।  अक्षयकोषपाखें वइगु ब्याजया दामं दयँदसं गुंलापर्वय् स्वयम्भुइ द्येके वना वइपिंमध्ये स्वम्हेसित खुद्वःतका, स्वीन्यासःतका  व निद्वः तकाया सिरपा देछाइगु खँ दु । उगु खँ कथं सिरपा केशचन्द्र गुंला बाजं समितिया निर्णयकथं  ‘केशचन्द्र गुंलाबाजं–धर्मवीर सिरपा’ देछाइगु खँया जानकारी शाक्य परिवारं बिउगु दु ।  ","  २०७९ भाद्र १५, बुधबार "
नेवाः देय् दबूपाखें थः संरक्षक व सल्लाहकारपिन्त हनिगु,"      नेवाः तयेगु राष्ट्रिय संगठनया रुपय् धस्वाना च्वंगु संस्था नेवाः देय् दबूपाखें छगू ज्याझ्वः याना थः सल्लाहकारपिं व संरक्षक पिन्त हनिगु जुउगु दु ।  बुधबार पर्यटन बोर्डया हलय् जुइगु थ्व ज्याझ्वलय् दबूया सल्लाहकारपिं निम्ह मध्ये जीवनराम श्रेष्ठ संस्कृति,पर्यटन तथा  नागरीक उड्ययन  मन्त्री व राजेन्द्र प्रसाद श्रेष्ठ संघिय मामिला तथा सामान्य प्रशासन मन्त्री नियुक्त जुया दीगुलिं वयकपिन्त भिन्तुना देछासे हनिगु जुउगु दु ।  उकिया नापनापं दबुया कवः नेवाः ल्याय्म्ह दबूया सुनिता डंगोल मयजु येँ महानगरपालिकाया उपमेयर जुयादीगुलिं भिन्तुना देछाइगु ज्याझ्वः तयातःगु दु ।  अथेहेतुं वंगु २०७८ चैत्र महिनाय् धरानय् जुउगु तःमुन्ज्या पाखें ल्यःज्या जुया वःगु ज्यासना पुचःया निर्णय दबूपाखें मनोनित जुयादीपिं सल्लाहकारपिं व संरक्षक पिन्त वयक पिनिगु मनोनयन पौ लःल्हाइगु ग्वसाः ग्वयातःगु दु ।","  २०७९ भाद्र ७, मंगलबार "
नेवाः हाइकु नखः तजिक क्वचाल,"        नेपालभाषाया साहित्यख्यलय् हाइकु छगू लोकंह्वागु विधा जुया न्ह्यावना च्वंगु दु । थ्वहे झ्वलय्  हाइकु साहित्ययात च्वन्ह्याकेगु न्ह्याकेगु आज्जु ज्वना निस्वनातःगु नेवाः हाइकु ख्यः नांयागु पुचलं शनिवार छगू हाइकु सम्मेलनया ग्वसाः ग्वगु दु ।  नेवाः हाइकु नखः या नामं जूगु उगु हाइकु सम्मेलनय् निगु दर्जनसिबें अप्वः हाइकुच्वमिपिन्सं थःथःगु हाइकु ब्वना न्यंकादीगु खः । नेवाः हाइकु ख्यःया कजि सुरेश प्रधानया सभानायसुइ न्ह्यागु उगु ज्याझ्वः यलया सातोआकि भवनय् जुउगु खः । ज्याझ्वः मूपाहाँ नेपालभाषा एकेडेमीया चान्सलर यज्ञरत्न धाख्वाःजुं त्वादेवाय् मतच्याका उलेज्या यानादीगु खः ।  ज्याझ्वलय् लसकुस न्वचु तयेगु झ्वलय् ग्वसाखलःया कजि सुरेश प्रधानं हाइकु साहित्य ख्यः न्हियान्हिथं तब्या जुया वया च्वंगुलिं लसता प्वंकादिल । ज्याझ्वलय् तसकं नांजाम्ह साहित्यकार भुषणप्रसाद श्रेष्ठ या नापनापं समान्त श्रेष्ठ,रिता महर्जन, राजेश्वरी राजोपाध्याय,प्रदिप तुलाधर,अनुप श्रेष्ठाचार्य, विमला शर्मा, ज्ञानेन्द्ररत्न बज्राचार्य,सुरेन्द्र लाल भुजु, मंगला तुलाधर,बुद्ध रत्न जः,उर्मिला डंगोल,दिव्या ताम्राकार,मन्जुश्री श्रेष्ठ,ज्ञानीदेवी शाक्य, सुमन महर्जन लगायतया हाइजिन पिन्सं हाइकु ब्वना न्यंकादीगु खः ।  अन वाचन जुउगु हाइकु लगायत हाइकु साहित्य बारेया थीथी पक्षयात कया समालोचक नेपालभाषा एकेडेमीया सदस्य सचिब डा पुष्पराज राजकर्णिकार, समिक्षक द्वय ध्रुव मधिकःमि व पुर्णकाजि ताम्राकार पिन्सं न्ववाना दीगु ज्याझ्वलय् नेपाःया नांजाम्ह हाइजिन पुष्कर लोहनी,समालोचक स्व इन्द्र मालिया म्ह्याय् अनिता मालि श्रेष्ठ , भायलचंमि पौभा सायमिया विशेष उपस्थिति दुउगु खः ।","  २०७९ श्रावण २१, शनिबार "
पुलांम्ह निर्देशकया न्हूगु म्युजिक भिडियो,"        नेपाःया तसकं  नांजाम्ह पुलांम्ह कलाकार व निर्देशक पवन जोशीया निर्देशनय् ‘दःसां दुःख मदुसां दुःख’ बोलया म्येया  म्युजिक भिडियो पिहाँवइगु जगु दु।  किपूलिइ शुटिङ्ग जुउगु  किपूया पूर्णमान महर्जनया च्वसाय् तयार जूगु बुद्ध भजन  ‘दःसां दुःख मदुसां दुःख’ बोलया म्ये दिपा महर्जन, रत्नशोभा महर्जन व मथुरा महर्जनं हालादिगु खःसा  मथुरा महर्जनं लय् चिनादीगु खः।  थ्व म्येया निंतिं सन्तोष महर्जनं बाजं ग्वसाः ग्वयादीगु खः। किपूया थीथी विहार व थासय् छायाँकन जूगु उगु म्येय् भन्ते तिस्स स्थविरं मू भुमिकाय् अभिनय यानाः बिज्याःगु दुसा छगू दर्जनं मल्याक्क् कलाकारपिनिगु अभिनय दुथ्याःगुु दु धका निर्देशक जोशीं जानकारी बियादीगु दु।  दःसां दुःख मदुसां दुःख’ म्येया उगु म्युजिक भिडियोया छायाँकनया झ्वलय् ‘सानो पाईला’ नांया छगू संस्थां चीधंगु आर्थिक ग्वाहालि नं लःल्हाःगु खः । संस्थाया अध्यक्ष ज्यापुनी ईन्दुं म्येच्वमि पूर्णमान महर्जनयात आर्थिक ग्वाहालि लःल्हानादीगु खः। थुगु म्युजिक भिडियोया क्यामेरापर्सन नापं सम्पादन राजेश शाक्यं यानादीगु खःसा पूर्णमान महर्जन व राममाया महर्जनं निर्माण यानादीगु खः।","  २०७९ श्रावण २२, आइतबार "
बौद्ध वक्तृत्वकला धेंधें बल्ला कासाय् संस्कृतिमन्त्री जीवनराम श्रेष्ठपाखें पत्रकार सुनिल महर्जन सम्मानित,"          बौद्ध युवा कमिटी यलया ग्वसालय् जुगु नीच्याक्वःगु स्वनिगः व्यापी बौद्ध वक्तृत्वकला धेंधें बल्लाखय् मैत्रीय युवा संघ ख्वपया प्रमिला धुख्वाः न्हाप लाःगु दु। थ्व ज्याझ्वःया सिरपा इनेज्याझ्वलय् मूपाहाँ  संस्कृति, पर्यटन तथा नागरिक उडड्यन मन्त्री जीवनराम श्रेष्ठं थुकथंया रचनात्मक ज्याखं किशोर, किशोरी व ल्याय्म्हतय्त बुद्धया ज्ञान थुइके फइगुलिसें व्यक्तित्व विकास जुइगु बिचाः न्ह्यब्वयादिल। लुम्बिनी विकास कोषया नायः तकं खःम्ह मन्त्री श्रेष्ठं लु्म्बिनीया गुरुयोजना कथं विश्वया शान्ति व पर्यटन केन्द्र दय्केत थम्हं कुतः यानाच्वनागु जानकारी बियादिल। ज्याझ्वलय् ल्याय्म्ह वर्गयात लक्षित यानाः बुद्ध धर्मया विकासय् महत्वपूर्ण योगदान बिउगु ज्यायात कदर यासे कमिटीया संस्थापक राजु शाक्य व पूर्वअध्यक्ष सुनील महर्जनयात सम्मान याःगु खः। पूर्वअध्यक्ष महर्जन नांजाम्ह पत्रकारया नापनापं नेवाः पत्रकार राष्ट्रिय दबूया मूछ्यान्जे नं खः ।  सम्मानित निम्हेसितं कमिटीया नायः सतिश शाक्यं स्वांमाः व भिक्षु कौण्डन्यं दोसल्ला न्यय्कादिलसा मन्त्री श्रेष्ठं हनापौ लःल्हानादिल।  मैत्रीय युवा संघ ख्वपया प्रमिला धुख्वाः न्हाप लाःगु स्वनिगः व्यापी बौद्ध वक्तृत्वकला धेंधें बल्लाखय् शाक्यसिंह बौद्ध परियति शिक्षालयया अनिशा श्रेष्ठ लि, धर्म साकच्छा संघ हःखाया प्रतिष्ठा शाक्य लियांलिउ लाःगु खः । दिपावती पुस्तकालयया पारमी शाक्य व निर्वाणमूर्ति विहारया सजगता मानन्धर निम्हेसिनं हःपाः सिरपाः त्याकादीगु धेंधें बल्लाखय् झिगु संघसंस्थाया ब्वति दुगु खः। सिरपाय् न्हाप लाःम्हेसित झिंन्याद्वःतका या नापनापं निम्हेसिगु नितिं पोखराया एकतर्फी हवाजजहाज टिकट नं दोहलपा कथं लःल्हागु खः। धेंधें बल्लाखय् लिउ सिरपा झिद्वःतका, लियांल्यू लाःम्हेसित च्याद्व तकालिसें सिन्धुपाल्चोकया भोटेकोशीइ बञ्जी जम्पया कुपन तकं दोहलपा कथं देछागु खः ।  अथेहेतुं ब्वतिकापिं सकसित द्वःछि द्वःछि तका नं देछागु खः। समाजसेवी मोतिलाल शिल्पकारं उगु दाँ सकलसित  सिरपा कथं लःल्हानादिल सा बागमति प्रदेशया सांसद् शोभा शाक्यं दसिपौ लःल्हानादिल। धेंधें बल्लाःया निर्णायक मण्डलय् भिक्षु विमलो, शाक्य सुरेन, मदनरत्न मानन्धर व नरेशवीर शाक्य दुगु खः।  वि सं २०५० सालनिसें दँय्दसं असार पुन्हिया दिनय् जुयावःगु थ्व ज्याझ्वः कोरोना संक्रमणया हुनिं २०७७ व २०७८ सालय् धाःसा जुइमफुगु खः। थ्व ज्याझ्वलय् भिक्षु कौण्डन्य, सम्मानितपाखें कमिटिया पूर्वअध्यक्ष महर्जनं लगायतं बुद्ध धर्मयात  क्षमता विकासया कोणं स्वयेमाःगु धासें ल्यायम्ह वर्गया रुचि, चाहना व आवश्यकतायात सम्बोधन यानावनेमाःगुलिइ बः बियादिल। ज्याझ्वलय् बौद्ध वक्तृत्वकला पर्व मूगुथिया नायः विश्वन्तर शाक्ययात कार्यकालया सफलताया कामना यासें भिंतुना व बधाई पत्र नं लःल्हाःगु खः।","  २०७९ श्रावण २३, सोमबार "
आदिबासी जनजाति आन्दोलनयात कया समीक्षा ज्याझ्वलय् ब्वति कायेत इनाप,"     आदिबासी जनजाति मातृभाषी पत्रकार तयेगु संगठन नेपाल आदिबासी जनजाति पत्रकार महासंघ फोनिज व नेपाल आदिबासी जनजाति  महासंघ  नेफिनया ग्वसालय् थौं सोमबार न्हिनसिया छताः इलय् ""अादिबासी जनजाति आन्दोलनयात कया समीक्षा व आः नालेमागु लँपु"" विषयस सहलह मुन्ज्यां जुइत्यंगु दु ।  नीच्याक्वःगु विश्व आदिबासी जनजाति दिवस व नेपाल आदिबासी जनजाति पत्रकार महासंघ फोनिजया नीस्वक्वःगु स्थापना दिवसया लसताय्  येँया अनामनगरय् च्वंगु तमु बौद्ध सेवा समितिया सभाहलय् जुइगु थ्व सहलह ज्याझ्वलय् नेपाल आदिबासी जनजाति  महासंघ  नेफिनया संस्थापक मूछ्यान्जे सुरेश आले मगर , नांजाम्ह पत्रकार अरुण बराल,राजनैतिक विश्लेषक डा महेन्द्र लावति,अनुसन्धाता कैलाश राई व कानूनविद् शंकर लिम्बु पिन्सं थःथःगु खँ न्ह्यब्यादीगु ग्वसाः दु ।  आदिबासी जनजाति आन्दोलनयात कया दुग्यंक सहलह जुइगु जुउगुलिं थ्व ज्याझ्वलय् ब्वति कयादीत ग्वसाखलःपाखें  सकसित इनाप याःगु दु ।","  २०७९ श्रावण २३, सोमबार "
पेजथ्री अवार्डय् सिरपा  त्याकुगु नेवाः फिल्म,"नेवाः फिल्म व मनोरन्जनख्यः नेपालभाषाया फिल्म ख्यलय् छगूयां छगू हे जक अवार्डया रुपय् धस्वाना वयाच्वंगु सिरपा खः , पेजथ्री पिपुल्स च्वइस अवार्ड । अझ धाय्माल धाःसा फिल्म ख्यलय् जक मखसे म्युजिक भिडियो व संगीतया ख्यलय् नं आःया नितिं पेज थ्री पिपुल्स च्वइस अवार्ड बाहेक मेगु अवार्ड खनेमदु । नेपालभाषाया बाछी पौ “पेज थ्री”या ग्वसालय् संगीत व संकिपा ख्यःयात कःघाना पेज थ्री पिपुल्स च्वइस अवार्ड न्ह्याका वया च्वंगु दु । ने.सं. ११३० य् न्हापां खुसी जूगु थ्व सिरपा ज्याझ्वःया निक्वःगु संस्करण ने.सं. ११३४ य् जुलसा स्वःक्वःगु संस्करण (ने.सं. ११३७) जुलु । आः थूगुसिया पेजथ्री पिपुल्स च्वइस अवार्ड ज्याझ्वः क्वचाःगु दु । उगु ज्याझ्वलय् ेनेपालभाषाया ख्यलय् जक मखसे नेपाःया छम्ह नांजाम्ह कलाकार मदनकृष्ण श्रेष्ठयात वयकया जीवनकांक्षी योगदानया कदर यासे लाइफटाइम एचिभमेंट अवार्ड नं लःल्हागु खः । थुगुसिया पेजथ्री पिपुल्स च्वइस अवार्८ ज्याझ्वलय् ब्वति कागु फिल्म व त्याकुगु सिरपायात कया छपुलु खँ न्ह्यथनेगु कुतः याये ।।  ब्वति काःगु फिल्म  थूगुसीया अवार्डया नितिं ब्वति काय्त इनाप याःबले मूकं न्हयेगू जक फिल्मं ब्वति काल । थथे ब्वति काःगु फिल्मय् निर्देशक सुरेन्द्र तुलाधरया छगू फिल्म अांसकुति , , निर्देशक रवि सायमिया जामन गुभाजु, निर्देशक बासु शाहीया वाया दुने जाकि दु, निर्देशक अमृतचन्द्र श्रेष्ठया घोषक, यादब भोछीभ्वय या लमि , निर्देशक पवन जोशीया बसन्त ऋतु व प्र्याकाजि ज्यापु व अनुज डंगोल जाना निर्देशन यागु हिसिमति खः । थ्व अवार्ड ज्याझ्वलय् दकले अप्वः खुगु सिरपा त्याकेत ताःलागु खःसा व धु.का आसकुति व जामन गुभाजु फिल्मं निगु निगु सिरपा त्याकलसा बसन्त ऋतु, वाया दुने जाकि दु व हिसिमति फिल्मं छगू छगू सिरपा त्याकल । उकि मध्ये छु छु फिल्मं छु छु सिरपा त्याकल छक्वः दुवाले ।  घोषक ब्ृुद्धकििलन बाखनय् आधारित थव फिल्मया निर्देशक अमृतचन्द्र श्रेष्ठ खः । थ्व फिल्मया च्वमि धर्मरत्न शाक्य खः । वहे बाखनय् दर्शनबीर शाक्यं घोषक फिल्म या स्क्रीनप्ले तायर याःगु खः । अले दर्शनबीर शाक्य थःहे पेजथ्री अवार्डया हामा जूगुलिं थ्व विधाय् थः अप्रतियोगी धका धाःगु दु । मूकं झिंप्यंगु विधाय् सिरपा बिइगु ग्वसाः दूगु थ्व आवार्ड ज्याझ्वलय् घोषक फिल्म झिंछगु विधाया निंतिं सिरपाया धेंधेंबल्लाखय् लाना च्वंगु दु । उकि मध्ये नं सह भुमिकाय् मिसा कलाकारया विधाय् थ्वहे फिल्मया निम्ह कलाकार पल्पसा डंगोल व प्रेमा शाक्यया नां पिदंगु खः । थथे झिंछगु विधाया झिंनिम्ह कलाकःमिपिं मध्ये खुगु विधाया अवार्ड थ्व फिल्मं त्याकेत ताःलात । थ्व फिल्मपाखें किशोर चिपालु उत्कृष्ट मिजं कलाकार मूभुमिकाया सिरपा त्याकलसा मिसा कलाकार सह भुमिकाया सिरपा पल्पसा डंगोल , खलभुमिकाया सिरपा राजेन्द्रमान शाक्य , उदियमान मिसा कलाकार कथं अन्जली शाक्य या नापनापं उत्कृष्ट निर्देृशक अमृतचन्द्र श्रेष्ठ व उत्कृष्ट संकिपाया सिरपा नं त्याकेत ताःलात ।  जामन गुभाजु रवि सायमिया निर्देशनय् पिहाँ वःगु जामन गुभाजु नेपाःदेयया चपू पुलांगु लोकंबाखं खः । थ्व बाखंयात मल्लकालिन जुजु प्रताप मल्लकालित धका नं धयातःगु दु । मूक्कं न्हयेगु विधाय् नोमिनेशनय् लाना च्पंगु थ्व फिल्मया सुशील राजोपाध्याय मिजं कलाकार मू भुमिकाया निंतिं व दकले बाँलागु स्क्रीनप्ले च्वमि कथं नोमिनेशनय् लाना च्वंंगु खःसा उत्कृष्ट स्क्रनिप्लेया सिरपा त्याकेत सुशील राजोपाध्याय ताःलात । अले थहे फिल्मया निंतिं भवानी शिलाकारं उत्कृष्ट छाँयाकारया सिरपा त्याकल ।  आसकुति नेपालभाषाया संकिपा व संगीतख्यलय् छम्ह नांजाम्ह मेकर धका धका धयातःम्ह सुरेन्द्र तुलाधरया न्हूगु फिल्म खः — आसकुति । थ्व अवार्डया सिरपाया नोमिनेशनय् न्यागु विधाया अवार्डया निंतिं धेंधें बल्लाखउय् लाना च्वंगुृ फिल्म खःसा निर्देृशक सुरेन्द्र तुलात्रर निर्देशकया विधाय् नोमिनेशनय् लाना च्वंगु खः । अले थुकिया मायाजालं  आसकुति नगलं बोलया म्ये दबले बाँलागु म्येकथं व थ्वहे म्येया हुलाप्याखँ स्यनामि निशिला शाक्य बेस्ट कोरियोग्राफरया सिरपा त्याकुगु दु ।  लमि दकले अप्वः विधाय् नोमिनेशनजय् घोषक धुंका दकले अप्वः ७गु विधाया सिरपाया  नोमिनेशनय् लाना च्वंगु फिल्म लमि खः । स्वतिगलं पिनें निर्माण जूगु थ्व दकले न्हापांगु व आःतकया छगूयांछगू जक फिल्म खः । थ्व फिल्मया निर्देशक , संवाद च्वमि , किपालुमि यादबदास भोछीभ्वया खः । थ्व स्वंगुलि विधाया नोमिनेशनय् वयकया नां पिदना च्पंगु दु । वयकयात स्क्रीनप्ले च्वज्याय् विजयता भोछीभ्वयां साथ बियातःगु दु । उकि मध्ये उत्कृट संवादया सिरपा छगू त्याकल । हिसिमति पूर्णकाजी ज्यापु व अनुज डंगोल जाना निर्देशन यागु सिसिमति फिल्म मूक्कं प्यंगु विधाया सिरपा त्याकेगु धेंधेंबल्लाखय् लाना च्वंगु फिल्म खः । उकिइ मध्ये पूर्णकाजी ज्यापूया नां दकले बाँलाम्ह संवाद च्वमि व दकले बाँलाम्ह मिजं कलाकार सहभुमिकाया निंतिं नं नोमिनेशनय् लाना च्वंगु खःसा उत्कृष्ट मिजं कलाकार सह भुमिकाया सिरपा त्याकल  ।  वाया दुने जाकि दु नेवाः फिल्मख्यलय् नन्स्टप फिल्ममेकर कथं कयातःम्ह बासु शाहीया  वाःया दुने जाकि दु नं प्यंगु विधाया सिरपाउा निंतिं नोमिनेशनय् लाना च्वंगु फिल्म खः । थ्व फिल्मया स्क्रीनप्लेया निंतिं बासु शाहीया नां नोमिनेशनय् लाना च्वंगु दुसा सम्पादन व क्यामेरामाएन विधाया निगु अलगअलग विधाय निंतिं मनोजरत्न शाहीया नां नोमिनेशनय् लाना च्वंगु खःसा सिरपा धाःसा उत्कृष्ट सम्पादनया निंतिं त्याकल ।  बसन्त ऋतु नेवाः नाटक , फिल्म व संगीतख्यःया दकले पुलांम्ह नांजाम्ह कलाकःमि पवन जोशीं निर्देशन यानादीगु बसन्त ऋतु फिल्म मूक्कं स्वगु विधाया सिरपाया निंतिं नोमिनेशनय् लाना च्वंगु दु । उकीइ मध्ये शोभा महजर्नया नां उदियमान मिसा कलाकार , अले राजेन्द्र महर्जन राजी किपु खल कलाकारया रुपय् व थुके मेन लिड म्हिताच्वंमह अन्नु महर्जनया नां उत्कृष्ट मिसा कलाकार मूभुमिकाया सिरपाया निंतं नोमिनेशनय् लाना च्वंगुलिइ सिरपा त्याकेत तालात  । थुकथं निगु निगु विधाया नोमिनेशनय् नां पिहावःपिं पूर्णकाजी ज्यापु , शुशील राजोपाध्याय व मनोजरत्न शाही अले तःगु विधाय् नां पिकायेत तालाम्ह यादव भोछिभ्वया पिन्सं छगूछगू सिरपा त्याकेत ताःलात तर लमि फिल्मया निंतिं उत्कृष्ट मिसा कलाकार मूभुमिका व उत्कृष्ट उदियमान मिसा कलाकारया निंतिं निगुनिगु नोमिनेशनय् लाःम्ह अन्जली महर्जन धाःसा सिरपापाखें आसां द्यात । ","  २०७९ बैशाख ६, मंगलबार "
डब्ल्यु एन ओ या न्हूम्ह नायः बेलायतया संयुक्त श्रेष्ठ,"       हलिमय् न्यंकभनं च्वना वया च्वंपिं नेवाः तयेगु मंका  संगठन वर्ल्ड नेवाः अर्गनाइजेशन (डब्लुएनओ) हलिं नेवा दबुया नायः कथं बेलायतया संयुक्त श्रेष्ठ निर्वाचित जुयादीगुदु ।संयुक्त श्रेष्ठ छुं ई न्ह्योेनिसेेंं च्वना वया च्वंम्ह ख । वयकलं नेपाःया न्हापांगु एनिमेशन संकिपा कथं शंखधरया बाखं दयेकादी धुंकलसा थौंकन्हे वयक मजिपा लाखे नांयागु एनिमेटेड संकिपा दयेकेगु ज्याय् तक्यना च्वना दीगु दु ।  अमेरिकाया न्यूयोर्कय् जुउगु प्यक्वगु महाअधिवेशनं नायः पदय् श्रेष्ठयात ल्यःगु खः । शुक्रबार सुरु जुउगु महाअधिवेशनया लिपांगु दिन खुन्हु  नवनिर्वाचित नायः संयुक्त श्रेष्ठयात निवर्तमान नायः सिजन श्रेष्ठं कार्यभार हस्तातरण याना दीगु खः ।  डब्लुएनओया न्हूगु ज्यासना पुचः ल्ययेगु निंतिं निस्वंगु निर्वाचन समितिया कजि लण्डनया शशि महाजुया नापनापं दुजलय् अमेरिकाया सरोज प्रजापति व नेपाःया सिल्भिया राजोपाध्याय पिन्सं न्हूज्यासना पुचःया नामय् निर्विरोध जुउगु घोषणा याःगु खः ।  न्हूगु ज्यासना पुचलय् वरिष्ठ न्वकु समिर महर्जन,मेपिं स्वम्ह न्वकु रजनी प्रधान, सामन्तश्री रत्न बज्राचार्य, कमल श्रेष्ठ, मूछ्यान्जे शोभित शाक्य, कार्यकारीणी दुजलय् नरेश शाक्य, रमेश मान मुनिकार, शैलेन्द्र मानन्धर, सुदय राज शिलाकार, सुरेन्द्रभक्त श्रेष्ठ, सुरेन्द्रमान  शाक्य,  दीपेश शाक्य व दीपक डंगोल निर्विरोध निर्वाचित जुयादीगु खः । झिछदँ न्ह्यः निस्वंगु डब्लुएनओ हलिं नेवाः दबुया न्हापा न्हापाया महाअधिवेशन बेलायत, बाल्टीमोर व नेपालय् जुउगु खः ।   ","  २०७९ श्रावण २४, मंगलबार "
चित्रकार व संगीतज्ञ भ्वाइलिन गुरु  बैद्यया चित्रकला प्रदर्शन जुइगु ,"पुरातात्विक सम्पदाया वास्तुकला ज्ञाता नाप वरिष्ठ चित्रकार व संगीतज्ञ भ्वाइलिन गुरु हरिप्रशाद बैद्यं सृजना याउगु चित्रकला प्रदर्शन यायेगु खँया जानकारी बिइत सोमबार छगू पत्रकार सम्मेलन यागु दु ।  नेवाः ग्वाहालि पुचः नेपाः १३ व १५ वडा येँया ग्वसालय् जुउगु पत्रकार सम्मेलनय् राधेश्याम महर्जनं लसकुस यानादिल ।  चित्रकला ब्वज्या व सम्मान ज्याझ्वःया कजि विष्णु चित्रकारं कला सर्जक वैद्ययात कया व सम्मानया बारे खँ न्ह्यब्वया दिल ।  ग्वसाखलःया नायः कपिलमुनि बज्राचार्य या नायसुइ जुगु  उगु सम्मेलनय् जानकारी बिउ कथं   वयकःयात थ्वहे १० गते छगु ज्याझ्वः दथुइ सम्मान याइगु जुउगु दु ।  सम्मान ज्याझ्वःया नापनापं नेवाः ग्वाहालि पुचः नेपाः १३ व १५ वडा येँया ग्वसालय् थ्व हे वइगु बैशाख १०, ११ व १२ गते स्वन्हु यंकं नेपाल कला परिषद, बबरमहलय् वयकलं सृजना यानादीगु चित्रकला प्रदर्शनी यायेत्यःगु दु ।  सम्पदा निर्माणय् सम्पदा व वास्तुकलाविदया ज्वमदुगु भूमिका निर्वाह यानाच्वनादीम्ह वयक ने सं १०५७य् जन्म जुउगु खःसा  वयकः आः ८५ दँ दयेधुकुगु दु। भ्वालिन गुरु कथं बिस्कं म्हसिका दुम्ह सर्जक बैद्य न स्यानातःपिन्स उगु ज्याझ्वलय् भ्वाइलन संगीत प्रस्तुति व चित्रकला प्रदशनी याइगु खँ दु। भाषाह्यःमि ज्ञानेन्द्ररत्न बज्राचार्यं न्ह्याकादीगु  पत्रकार सम्मेलन य् सर्जक वैद्यं थौं सम्पदा निर्माणय् न्हुगु पह दु त् झीगु पह मदया वन धका धयादिल । सम्मेलनय् ग्वसाखलःपाखें रवि रन्जितं सुभाय् देछाना दीगु खः ।","  २०७९ बैशाख ६, मंगलबार "
बुदिंया भिन्तुना म्येया नेपाली संस्करण पिदन ,"नांजाम्ह रेडियोकर्मी , म्येच्वमि व म्येहालामि कथं लोकंह्वाम्ह सुरजबीर बज्राचार्यं च्वयादीगु बुदिंया भिन्तुना म्येया नेपाली संस्करणया  आइतबार पितब्वज्या जुउगु दु ।  म्येच्वमि व म्येहालामि  बज्राचार्यया नेपालभाषाय् अतिकं लोकंह्वागु बुदिंया भिन्तुना म्येया नेपाली संस्करणया पितब्वज्या भृकुटीमण्डपया बुद्धविहारय् ख्यालिजुजु कथं नांजाम्ह वरिष्ठ कलाकार मदनकृष्ण श्रेष्ठया मूपाहाँसुइ जुउगु  ज्याझ्वलय् वरिष्ठ कलाकार श्रेष्ठं नेपालभाषाया लोकंह्वागु म्येया थपू यायेत मेमेगु भाषाय् भाय् हिला यंकेगु कुतः या तारीफ यानादिल ।  भिक्षु कोण्डन्य महास्थविरया सभानायसुइ जुउगु उगु कार्यक्रमय् वयकलं मैत्रीभावं जाःगु म्येया लोकार्पण लोकार्पण कार्यक्रम थःम्हेसिनं ग्वसाः ग्वये खना खुशी लगे जुल धका धयादिल ।  वयकलं थ्व म्येचा मेमेगु भाषाया संस्करणया समेत निर्माणय् थः व थुगु बुद्धविहारपाखें सदां ग्वाहालि जुइ धका नं धयादिल । ज्याझ्वलय् धर्मोदय सभाया मूछ्यान्जे सागरमान बज्राचार्य व पेजथ्री पाक्षिकया सम्पादक दर्शनवीर शाक्यं म्येया बारे थःथःगु नुगःखँ तयादिल । म्येच्वमि व म्येहालामि  बज्राचार्यं लसकुस न्वचु तयेगु झ्वलय्  नेपालभाषाय् अतिकं लोकंह्वानाच्वंगु “बुदिंया भिंतुना म्ये  प्रति समाजं बिउगु साथ ,हःपाः व तिबः दया हे थुकथं मेमेगु भाषं नं थ्व म्ये पिकायेगु पलाः न्ह्याकागु खँ कनादिल ।  म्ये पितब्वज्या ज्याझ्वलय् संगीत संयोजक जुगल डंगोल, चेज होम एप्लायन्सेजया सुरेश मल्ल,  म्येया सर्जक बज्राचार्यया अबु नामसंगिती गुरु  हिरण्यवर्ण महाविहारया आजु चित्रवीर बज्राचार्य, युवक बौद्ध समूह, काठमाडौंया अध्यक्ष मदनबहादुर तुलाधर, बौद्ध महिला संघया उपाध्यक्ष बीना कंसाकार पाहाँ कथं विशेष उपस्थिति दुगु खः ।  ज्याझ्वलय् विहारया दुजः सानुबाबु सायमिं सुभाय् देछाना दीगु खः ।","  २०७९ बैशाख १८, आइतबार "
मोति पत्रकारिता सिरपा व मोति हना लःल्हात,"    नेवाः सन्चारकःमि पिनिगु छगू संस्था नेवाः प्रेस दबू नेपाःया ग्वसालय् जुया वया च्वंगु मोति सिरपा लःल्हायेगु व मोति हना पाखें छायपिइगु ज्या थौं आइतबार छगू ज्याझ्वःया दथुइ क्वचाःगु दु । बौद्ध समाजसेवी व नेवाः प्रेस दबूया वरिष्ट सल्लाहकार मोतिलाल शिल्पकारं निस्वनादीगु खः।  ग्वसाखलःया कजि नरेन्द्र श्रेष्ठया सभानायसुइ जुउगु उगु ज्याझ्वलय् टेलिभिजन सन्चारकःमि अनुप शाक्ययात मोति पत्रकारिता सिरपा देछागु खः ।  वहे ज्याझ्वलय् भाषाख्यलय् थीथी योगदान दुपिं स्वनिगः या स्वंगु शहरया भाषाह्यःमि कथं ख्वपः पाखें त्रिरत्न शाक्य ,यलपाखें प्रेमकृष्ण ताम्रकार व येँ पाखें भरत सायमि यात मोति हना पाखें छायपिउगु खः ।  ज्याझ्वलय् भिक्षु कौण्डण्य महास्थविर मूपाहाँ कथं झायादीगु खःसा ज्याझ्वलय् बागमति प्रदेशया सांसद शोभा शाक्य, नेवाः देय् दबूया नायः पवित्र बज्राचार्य,गुथि संस्थानया प्रशासकिय  प्रमूख किरण शाक्य , ललितपुर उद्योग बाणिज्य संघया मूछ्यान्जे रुपक महर्जन विशेष पाहाँ कथं झायादीगु खः ।  नेवाः प्रेस दबू नेपाःया ग्वसालय् जुया वया च्वंगु सिरपा व हना क्वछिइ निंतिं भाषाह्यःमि शाक्य सुरेन , मंका खलः यलया नायः ऋषिप्रसाद श्रेष्ठ व सन्चारकःमि व प्रेस दबुया मन्जु बज्राचार्य  निर्णायक कथं च्वनादीगु खः ।","  २०७९ बैशाख १८, आइतबार "
नेपालभाषा सफू ब्वज्याया तयारी पूवन,"च्वसापासा, नेपालभाषा एकेडमी, ईलोहं प्रकाशन, कुतः पिकाक व नागार्जुन पब्लिकेशनया मंकाः ग्वसालय् नेपाल एकेडमी, प्रज्ञा भवन, कमलादीस छगू तःजिगु सफू ब्वज्या जुइत्यंगु दु  । उगु नेपालभाषा सफू ब्वज्या – ११४२या ग्वसाः थ्व हे ने.सं. ११४२ गुंलाथ्वः चतुदर्शी (साउन २६, बिहिबार) निसें ने.सं. ११४२ गुंलागाः तृतिया (साउन २९, आइतबार) प्यन्हुयंकं न्हिनसिया झिंनिताःनिसें खुताः ई तक्क च्वसापासा, नेपालभाषा एकेडमी, ईलोहं प्रकाशन, कुतः पिकाक व नागार्जुन पब्लिकेशनया मंकाः ग्वसालय् नेपाल एकेडमी, प्रज्ञा भवन, कमलादीस न्ह्याइगु खँ ग्वसाः खलःपाखें इलोहँ प्रकाशनया प्रबन्ध निर्देशक  भाषाह्यःमि नरेशबीर शाक्यं जानकारी बियादीगु दु । नेपालभाषाया पुलांगु पुलांगु  निसें न्हूगु सफूया ब्वज्याय् ब्वँनामितय्त  म्होतिं नंझिब्व (१० प्रतिसत) लिसें थप आकर्षक छुट बियाः सफू मीगु ग्वसाः दु । उकथं हे नेपालभाषाया न्हापा पिदनाच्वंगु, बजारय् मदयेधुंकूगु सफूत नं नीन्यातका व न्येतकाया निगू स्टलय् मीगु ग्वसाः दउगु खँ नं ग्वसाखलकं जानकारी बिउगु दु ।  ग्वसाखलकं बिउगु जानकारी कथं प्यन्हुयंकं जुइगु सफू ब्वज्याया ज्याझ्वलय् न्हमपमंगु न्हि ने.सं. ११४२ गुंलाथ्वः चतुदर्शी, बिहिवार खुन्हु न्हिनसिया १ ताः इलय् ज्याझ्वः उलेज्या जुइगु ग्वसाः दु । अथेहेतुं निन्हु ख्न्हु ने.सं. ११४२ गुंपुन्हि,  शुक्रवार कविरत्न सिद्धिचरण श्रेष्ठया सीस्वां , फूस्वां व भूषणप्रसाद श्रेष्ठया छन्द ७७ व नेवाः गजल   या पितब्वज्या जुइगु जूगु दु ।  स्वन्हु खुन्हु ने.सं. ११४२ गुंलागाः सापारु, सनिवार  नःलि साहित्य दबूया ग्वसालय् छगू साहित्यिक मुँज्याजुइगु ग्वसाः दुसाः उगु साहित्यिक मुँज्याय् नेपालभाषाया साहित्यख्यःया पुलांपिं नांजापिं निसें न्हूपुस्ताया साहितयकार पिनिनगु ब्वति दइगु खँ नं ग्वसाखलकं जानकारी बिउगु दु ।  सफू ब्वज्याया प्यन्हू क्वचाइगु थ्व ब्वज्याया निंतिं माःगु सकतां तयारी पूवने धुंकुगु खँ नं ग्वसाखलःया पाखें नरेशबीर शाक्यं जानकारी बियादीगु दु । थुगु ब्वज्या  नेपालभाषाया सफू ह्यःमि व साहित्यकारपिनिगु निंतिं ज्वःमदुगु ज्याझ्वः जूगुलिं सकलयात ब्वतिया निंतिं ग्वसाखलकं इनाप नं यागु दु । ","  २०७९ श्रावण २४, मंगलबार "
मुसुं बहालय् स्वास्थ्य शिविर व हिदान,"न्हय्मून्हय्त्वाः युवा क्लब क्लब, मुसुंबहा टेकु , का म न पा १२ या  ग्वसालय् लायन्स क्लब अफ काठमाडौं ब्लोड हुडया  सहकार्य हिदान व बुद्धमाई हस्पिटलया प्राबिधिक ग्वाहालिइ   वंगु शनिवाः छगू निःशुल्क स्वास्थ्य शिविर ज्याझ्वः जूगु दु ।  न्ह्याय्, न्ह्याय्पं, ककुया  निःशुल्क परिक्षण याःगु उगु स्वास्थ्य शिबिरय्  न्हयेन्याम्हेसिन्हं ब्वति कयादिगु खः । उकिइ मध्य स्वीम्ह हिदातापिन्सं हिदान यानादिगु खः ।  उगु ज्याझ्वःया  संयोजक  व क्लबया  दुजः सुनिल महर्जनं क्लबपाखें सदां मानवीय व समाज सेवाया ज्याय्  पलाः तयाच्वनेगु  खँ न्ह्यथनादिल ।","  २०७९ बैशाख ७, बुधबार "
ज्योती सिङ्गिङ्ग स्टार कासाया लिच्वः पिदन,"ज्योती म्युजिकपाखें ग्वसाः ग्वःगु ज्योती सिङ्गिङ्ग स्टार २०७८ या फाइनलया निर्णय पिहाँ वःगु दु ।  नेपालभाषा व नेपाली याना निगु बिधाय् धेंधेंबल्ला जुगु कासाय् फाइनलय् थ्यनिपिं कासामि नेपाःया प्रतिष्ठित व अनुभवी सांगितिक ब्यक्तित्व दुथ्यागु निर्णायक मण्डलं याःगु खः । थ्व कासाय् निर्णायकया रुपय्  वरिष्ठ गायक/संगीतकार सुमन कपाली, वरिष्ठ संगीतकार जुगल डंगोल ,वरिष्ठ संगीतकार राजु सिंह व लोकप्रिय गायक/संगीतकार धर्मेन्द्र सेवान च्वनादीगु खः ।   निर्णायक मण्डलं  फाइनलय्  नेपाली बिधाय् झिम्ह व  नेपालभाषाय् ७ म्हेसियागु नां ल्यःगु खः । ज्योती सिङ्गिङ्ग स्टार २०७८ नेपालभाषा बिधाय् फाइनल थ्यंपिं ७ कासामि मध्ये सबिन महर्जन न्हाप लाःगु दुसाः राजेश बज्राचार्य लिउ व प्रबिन बज्राचार्य लियाँल्यु लाःगु दु । फाइनलय् वंपिं मेपिं कासामि पुष्प रत्न बज्राचार्य ,यजु शिल्पकार, सिद्धार्थ बज्राचार्य , सना महर्जन खः ।  अथेहेतुं नेपालीभाषा बिधाय् फाइनल थ्यपिं झिम्ह मध्ये  रमेश सेन्च्युरी न्हाप , रेजा शाक्य लिउ व सबिन महर्जन लियाँल्यु लाःगु दु । बिनायक पन्त , राजिब योगल श्रेष्ठ , सिद्धार्थ बज्राचार्य, बिनु योन्जन , सुरज मानन्धर – बालाजु,  यजु शिल्पकार , सना महर्जन या नां टप टेनय् वःगु खः । ज्योती सिङ्गिङ्ग स्टार २०७८ फाइनलया निर्णय धुंका  आः सिरपा त्याकेत तालाकादीपिन्त सिरपा लःल्हायेगु ज्याझ्वः जुइगु खँ ग्वसाः या संयोजक अमोघवीर बज्राचार्यं जानकारी बियादीगु दु ।","  २०७९ बैशाख ९, शुक्रबार "
जनकवि दुर्गालाल श्रेष्ठलिसे सर्जक व सिर्जना ज्याझ्वः क्वचाल ,"नेपालभाषाया वाङमय ख्यलय् जनकवि कथं तसकं नांजाम्ह साहित्यकार जनकवि दुर्गालाल श्रेष्ठ लिसे छगू बिस्कं कथंया साहित्यिक ,साँगितिक व सांस्कृतिक  ज्याझ्वः "" थीथी विधाया मिखाकुलिं सर्जक व सिर्जना"" क्वचाःगु दु   ।  नेपालभाषा एकेडेमीया ग्वसालय् पोर्चुगलय् च्वना वया च्वना दीपिं निम्ह तिपु डा ज्योति तुलाधर व स्वयम्भुधर तुलाधरया परिकल्पनाय् चौलागा सप्तमि, २०७९ सालया बैशाख १० ,खुन्हु एकेडेमीया हे किपुलिइ च्वंगु हलय् ज्याझ्वः जुउगु खः ।  ग्वसाखलः एकेडेमीया चान्सलर यज्ञरत्न धाख्वाःया सभानायसुइ न्ह्याःगु उगु ज्याझ्वःया सहजीकरण एकेडेमीया भाइस चान्सलर मल्ल के सुन्दरं याना दिल ।   ज्याझ्वलय् जनकवि श्रेष्ठया समकालीन स्रष्टा जनगायक भृगुराम श्रेष्ठ लिसेलिसें   रामेश,रामकृष्ण दुवाल,अमरराज शर्मा राजोपाध्याय, जुजुकाजि रन्जित,बीरप्रसाद भंसारी थेंज्यापिं संगीतख्यःया न्ह्यलुवा पिन्सं थीथी प्रस्तुति न्ह्यब्वया दिल । अथेहेतुं न्हूपुस्ताया प्रतिनिधि जुइ कथं सानुबाबु महर्जन, रिता महर्जन,पवित्रं कसाः,नरेन महर्जन,रत्नशोभा महर्जन,कृति बज्राचार्य,रफेला महर्जन पिन्सं थी थी प्रस्तुति न्ह्यब्वया दिल ।  प्यघौ तक जूगु तःजिगु उगु ज्याझ्वलय् मथुरा सायमि, प्रतिसरा सायमि,आर मानन्धर,रजनीमिला त्रिरत्न शाक्य, भगतदास श्रेष्ठ,सत्यनारायण मानन्धर,अर्जुन नेपामि,राजभाइ जकःमि पिन्सं थीथी प्रस्तुति न्ह्यब्वया दिल । तःजिक क्वचाःगु ज्याझ्वःया संयाेजक व सदस्य सचिब डा पुष्पराज राजकर्णिकारं सकसित लसकुस यानादीगु खः । ","  २०७९ बैशाख ११, आइतबार "
येँ मपा १८ वडाय् जसपापाखें चन्द्रया उम्मेदवारी,"स्थानीय निर्वाचनया झ्वलय् येँ महानगरपालिका वडा १८य् वडाध्यक्ष पदया लागिं किलागःयाम्ह चन्द्र महर्जनं उम्मेदवारी बीगु जूगु दु । येँ मपा १८ वडाया अध्यक्ष पदया लागिं जनता समाजवादी पार्टी (जसपा) नेपालं स्थानीय अभियानकर्मी महर्जनयात चुनावी ख्यलय् क्वकायेत्यंगु खः । येँ मपा १८ वडाया अध्यक्षया प्रत्याशी महर्जन स्टार क्लबया नायः तकं खःसा लकडाउनया इलय् फुटपाथ पसः हटाउ अभियानय् २सः न्हुं मयाक्क खटेजूगु खः । थौंकन्हय् वय्कः स्वच्छ जागरुक युवा समाज नांया सामाजिक संस्थामार्फत नं सामाजिक गतिविधिइ सक्रिय दु । झीगु सःलिसेया खँल्हाबल्हाय् महर्जनं थम्हं महानगरपालिका १८ वडा दुनेया सकतां अवस्थालिसें समस्या दक्वं बांलाक थूगुलिं माःकथं ज्या यानाः वडाया विकास यायेफुगु दावी यानादिल । ‘वडाया विकासया लागिं छु गुकथंया ज्या यायेमाः, जिं बांलाक थू । जि वडाध्यक्ष जुयाः वलधाःसा वडाया ख्वाः हे हिलाबीगु योजना जिके दु, अय् जुयाः जिं उम्मेदवारी बी त्यनागु खः’ महर्जनया धापू खः । थः वडाध्यक्ष जुयाः वयाकथं दक्कले न्हापां थनया फुटपाथ पसःया व्यवस्थापन, अव्यवस्थित तार व्यवस्थित यायेगु, धः, त्वनेगु लःया व्यवस्थापनया ज्या याना हे छ्वयेगु वयकलं धयादिल । येँ मपा १८ वडा सांस्कृतिक रुपं तःमि वडा जूगुलिं थनया मूर्त, अमूर्त सम्पदाया संरक्षण सम्वर्ध्दन यासें पर्यटकिय हबया रुपय् विकास यायेगु व वडाबासीतयत आर्थिक रुपं थकायेत नं थम्हं ज्या यायेगु महर्जनया योजना दु । वडाया आर्थिक, सामाजिक विकासया लागिं आवश्यकताया आधारय् मेमेगु वडा वा स्थानीय तहलिसे नं सहकार्य यायेगु महर्जनं धयादिल ।","  २०७९ बैशाख १२, सोमबार "
मिलीजुली म्युजिकल नाइट जुइगु,"        कलाकारिता ख्यलय् दुबिना च्वंपिं छथ्वः कलाकार व कलानुरागीपिं जाना पलिस्था यानातःगु मिलीजुली भविष्य कोषया झिंन्याक्वःगु वार्षिकोत्सव व वि सं २०७९ न्हूदँया  या लसताय् मिलीजुली म्यूजिकल नाइट २०७९ जुइगु जूगु दु ।  थ्वहे वइगु बछलागा पारु बैशाख १८ गते आइतवाः येँया तिनकुनेय् च्वंगु रोयल ब्यांक्वेटय् सनिलया न्याता ईलंनिसें न्ह्याइगु उगु मिलीजुली म्यूजिकल नाइट २०७९ ज्याझ्वलय् भैरव, कुमारी प्याखंनिसें थीथी हुलाप्याखं व थीथी नांजाःपिं लोकंह्वाःपिं कलाकारपिनिगु पाखें सांगितिक  ब्वज्या जुइगु जानकारी ग्वसाः खलः मिलीजुली भविष्य कोषया दुजःपिं सुरेश खड्गी व रविन्द्र शाहीपिन्सं जानकारी बियादीगु दु ।  ज्याझ्वलय् लोकंह्वाःपिं कलाकार रत्नशोभा महर्जन, सरीता शाही, किशोरकुमार शाही, राजेश महर्जन, पुजा सुनुवार, आराध्यालक्ष्मी खड्गी, का बेमान रवि डंगोल, रविन्द्र शाहीलिसेलिसें थीथी बाबांलाःपिं कलाकार व संगीतकःमिपिनिगु न्ह्याइपुसेच्वंगु ब्वज्या जुइगु जूगु दु ।","  २०७९ बैशाख १६, शुक्रबार "
लिपि गुथिया तःमुँज्यां अनिल स्थापितयात नायः ल्यल,"नेपाल लिपि गुथिया झिंच्याक्वःगु तःमुँज्यां अनिल स्थापितया नायःसुइ (नेतृत्वय्) न्हय्म्ह दुजः दुगु न्हूगु ज्यासना पुचः सर्वसम्मतं ल्यःगु दु ।  तःमुँज्यां ल्यःगु न्हूगु ज्यासना पुचःया दुजलय् पूर्व नायः निरञ्जन ताम्राकार, पवित्र कसाः, कमलतारा तुलाधर, बिक्कि बज्राचार्य, प्रमिला ताम्राकार व अष्टमान महर्जन सर्वसम्मतं ल्यःगु दु ।  न्हूम्ह नायः अनिल स्थापितं नेपाल लिपि गुथिं ४२ दँ तक नेपाल लिपि व रञ्जना लिपिया प्रवर्द्धनया ज्या न्ह्याकाः जनमानसय् प्रचार प्रसार व लोकंह्वाकेगु ज्या यानावयाच्वंगु खँ न्ह्यथनादिसें आः नेपाल लिपिया प्राज्ञिक, अनुसन्धानात्मक, प्राविधिकया नापनापं व्यावसायिक गतिविधिया निंतिं नं पलाः न्ह्याकेगु खँ कनादिल ।  थुगुसिइ तःमुँज्या ज्याझ्वलय् छ्याञ्जे पवित्र कसाः नं न्ह्यब्वःगु दच्छिया प्रगति प्रतिवेदन व न्वकू अनिल स्थापितं आर्थिक प्रतिवेदन तःमुँज्यां पारित याःगु खः । मुँज्या नायःलिसें पुलांम्ह नायः निरञ्जन ताम्राकारं नेपाःया मौलिक नेपाल लिपि रञ्जना लिपिया नापनापं मेमेगु लिपिया प्रवर्द्धनया निंतिं संस्थागत कुतलं सकलें जायेमाःगु व अझ युवापुस्ता विशेष अग्रसर जुइमाःगु खँ  न्ह्यथना दिल । नेवाः सूचना केन्द्र","  २०७९ बैशाख ११, आइतबार "
सुरेन्द्रभक्त श्रेष्ठयात हलिं नेवाः दबू नेपाः देय् मूकवःया नायः ल्यल,"हलिं नेवाः दबू नेपाः देय् मूकवःया न्हापांगु दँमुँज्या स्वयम्भु बैंक्वेटय्  क्वचाःगु दु । संघीय मामिला तथा स्थानीय प्रशासन मन्त्री राजेन्द्र प्रसाद श्रेष्ठया मूपाहाँसुइ सम्पन्न जुउगु उगु तःमुन्ज्याँ थ्व कवःया न्हूम्ह नायः कथं सुरेन्द्र भक्त श्रेष्ठयात ल्यःगु दु  ।  तःमुन्ज्याय् मूपाहाँ श्रेष्ठं थःगु नुगःखँ तयेगु झ्वलय् नेपाः देसय् निसःदँ स्वयां  न्ह्यवःनिसें नेवाः सभ्यताया विकास जूगु खःसां नेवाःतय्त राज्यसत्तां याःगु दमनया हुनिं नेवाःत लिउने लाःगु बिचाः प्वंकादिल।  वय्कलं हलिमय् न्यंकं च्वना च्वंपिं नेवाःतय्त संगठित यायेगु तातुना निस्वंगु हलिं नेवाः दबू संस्थां हलिमय् न्यंकभनं नेवाः जातिया एकताया लिसें थुकिया उत्थानया निंतिं पलाः न्ह्याकेमाःगु बिचाः प्वंकादिल। उगु ज्याझ्वलय् नेवाः न्ह्यलुवा डा. महेशमान श्रेष्ठयात ‘हलिं नेवाः, नेपाः’ हना सिरपालं छाय्पिउगु खः ।  वय्कलं नेवाःतय्त संगठित यायेगु लिसें नेवाः जातिया उत्थानया निंतिं ज्वःमदुगु योगदान बियादीगुलिं वय्कःयात उगु हना लःल्हाःगु खः। ज्याझ्वलय् नेवाः देय् दबूया निवर्तमान नायः नरेश ताम्राकार, हलिं नेवाः दबू नेपाल च्याप्टरया पुलांम्ह नायः नरेन्द्रभक्त हाडा, केन्द्रीय न्वकू रजनी प्रधान, केन्द्रीय मूछ्याञ्जे समन्त बज्राचार्यपिसं भिंतुना देछानादीगु खः ।  नेपाः देय् मूकवःया अध्यक्ष शाक्य सुुरेनया सभाध्यक्षताय् जूगु उलेज्या ज्याझ्वलय् दुजः रमेशमान मुनिकारं सुभाय् देछाःगु खःसा ल्यूदांभरिं सुदयराज शिलाकारं ज्याझ्वः न्ह्याकूगु खः। दँमुँज्यां सुरेन्द्रभक्त श्रेष्ठ अध्यक्षय् निर्विरोध निर्वाचित जुगु खः । अथेहे उपाध्यक्षय् रमेशमान मुनिकार, राधेश्याम त्वायनाबासु व श्यामप्रसाद श्रेष्ठयात ल्यःगु खः । मूछ्याञ्जे सुदयराज शिलाकार, छ्याञ्जे कस्तुरी श्रेष्ठ, दांभरिं अञ्जना ताम्राकार, ल्यूदांभरिं मंगलरत्न ताम्राकार यात ल्यःगु खः। अथेहेतुं दुजलय् शान्ति वैद्य, शोभा श्रेष्ठ, भागवत नरसिंह प्रधान, विकास महर्जन, खगेन्द्र प्रसाद जोशी, धर्मदेव महर्जन, पद्मलक्ष्मी ताम्रकार ल्यःगु खः। ज्यासना पुचः ल्यज्या न्ह्यः जूगु बन्द सत्रय् छ्याञ्जे रत्न काजी महर्जनं प्रगति प्रतिवेदन व दांभरिं सुरेन्द्रभक्त श्रेष्ठं आर्थिक प्रतिवेदन न्ह्यब्वःगु खःसा नायः शाक्य सुरेनं न्ह्यब्वःगु विधान संशोधन प्रस्ताव पारित याःगु खः।","  २०७९ बैशाख ११, आइतबार "
स्रष्टा हरि प्रसाद वैद्य सम्मानित,"वास्तुकला ज्ञाता, वरिष्ठ चित्रकार व भ्वाइलेन गुरू हरि प्रसाद वैद्यं नेपालमण्डल कला व संस्कृतिया धनी देश जूसां  नेवाः तजिलजि व कलाया अवहेलना जुया च्वंगु दु धका धयादिल ।  स्रष्टा वैद्य नेपाःया संगीतयात भारतीय संगीतया छगू अङ्ग धका ब्वलंका तःगु भ्रम चिइका नेपाःया संगीत  यूरोप , अमेरिका व अष्ट्रेलिया थ्यंकेगु ज्याया न्ह्यलुवा खः । नेपालया संगीत यूरोप, अष्ट्रेलिया, चीन व भारतय् न्ह्यब्वया नेपाःया म्हसिका देश विदेशय् थ्यंकेत यानादीगु योगदानयात लुमंकुसे  शनिवार नेवाः ग्वाहालि पुचः पाखें सम्मान याःगु खः ।   संगीतज्ञ, भ्वाइलेन गुरु, सम्पदाया ज्ञाता, चित्रकला च्वयादिइम्ह वरिष्ठ कलाकार भाजु हरिप्रसाद वैद्यजुयात संङ्घीयमामिला व सामान्य प्रशासन मन्त्री मा. राजेन्द्रप्रसाद श्रेष्ठजु पाखें दाेसल्लां न्ययेकाः हनेेज्याझ्वः जूगु खः ।  वय्‌कःस्रष्टाया एकल चित्रकला प्रदर्शनी  ज्याझ्वः उलेज्या न मूपाहाँ मन्त्री श्रेष्ठं यानादिल ।  सम्मान ज्याझ्वःया नापनापं नेवाः ग्वाहालि पुचः नेपाः १३ व १५ वडा येँया ग्वसालय्  बैशाख १०, ११ व १२ गते स्वन्हु यंकं नेपाल कला परिषद, बबरमहलय् वयकलं सृजना यानादीगु चित्रकला प्रदर्शनी न्ह्यागु दु । सम्पदा निर्माणय् सम्पदा व वास्तुकलाविदया ज्वमदुगु भूमिका निर्वाह यानाच्वनादीम्ह वयक ने सं १०५७य् जन्म जुउगु खःसा  वयकः आः ८५ दँ दयेधुकुगु दु।  भ्वाइलिन गुरु कथं बिस्कं म्हसिका दुम्ह सर्जक बैद्य न स्यनातःपिन्स उगु ज्याझ्वलय् भ्वाइलन संगीत प्रस्तुति व चित्रकला प्रदशनी न्ह्यब्वःगु खः  । ","  २०७९ बैशाख ११, आइतबार "
क्याम्पसय् नेपालभाषा ब्वनामि अप्वयेकेत चिहा-च्वखँ धेंधेंबल्ला कासा जुइगु,"नेवाः विद्यार्थी युनियनया ग्वसालय् व नेवाः जागरण मंच जापानया ग्वसालय् कवि केशरी चित्तधर हृदयया सच्छि झिंन्हयदँया बुँदिया लसताय् क्याम्पस  क्याम्पसय् नेपालभाषा ब्वनामि गथे याःसा  अप्वयेकेफै धइगु लँपु  मालेत छगू चिहा—च्वखँ  धेँधेँबल्ला कासा न्ह्याःकुगु दु ।  उगु चिहा—च्वखँ  धेँधेँबल्ला  कासाय्  नेपाः देशय् दुने अले हलिन्यंक च्वनानं मां भाय्यात  मतिना यानादिइपि सकलसिनं  निसःत्या स्वया अप्वः  खँग्वः मछ्यःसे च्वखं  नेवाः विध्यार्थी युनियनया नेपालभाषा च्वयातःगु फेसबुक पेजय् अले नेवाः विद्यार्थी युनियनया  इमेलय् च्वखँ वर्ड फाइलय् प्रिति/कान्तिपुर फन्टय् ताइप यानातःगु फाइल बाय् पिडिएफ फाइल  newavidyarthiunion1140@gmail.com  जेष्ठ ११ गते सनिलय् ५ बजे दुनेतक्क छ्वया ब्वति कयादिइफैगु खँ न्ह्यथसें क्याम्पसय् न्हू सत्र शुरु जूइ धुंकुगु जुसां    अाः तक्क पद्म कन्या व रत्न राज्यलक्ष्मी  क्याम्पसय् नेपाल भाषा विषयया जक कक्षा मजूनिगुयात ध्यानय् तया ब्वनामिपिनिगु ल्याः अप्वयेकेगु लँपु मालेगु कुतः कथं धेँ धेँ बल्ला कासा यानाःगु खँ नेवाः विध्यार्थीया नायः रीदेन महर्जन जानकारी बियादिल ।  लच्छितक्क न्ह्याइगु  धेँधेँ बल्ला कासाय्  न्हाप लाम्हेसित च्याद्व, ल्यू लाम्हेसित न्याद्व तका अले लियाँल्यु लाम्हेसित स्वद्वतका लिसें उत्कृष्टताय् लाःपिं  न्याम्हेसित हपा  सिरपाया व्यवस्था दु दुगु खँ  थ्व ज्याझ्वःया संयोजन याःगु खलः नेवाः जागरण मंच जापानया संयोजक सुनिल कुमार शाक्यं जानकारी बिया दिल ।  ज्याझ्वःया बारेय् थप जानकारी कयादीमासा विदेशय् च्वनादिपिसं नेवाः जागरण मंच जापानया नायो कृष्ण बदन जोशी  +८१ ९०-६४९६-८४६३, छ्याञ्जे : श्याम तन्दुकार+८१ ८०-४४३१-८१३४  अले नेपाःया नीति नेवाः विध्यार्थी युनियनया नायः रीदेन महर्जन ९८४९१३२७८८ व छ्याञ्जे प्रशान्त डंगोल९८५११२१८७३ यात स्वापुतया दिइत नं ग्वसाखलकं इनाप याःगु दु   । थ्व कासाय् त्याकादीपिन्त छगू ज्याझ्वः याना  सिरपा लः ल्हाइगु खँ दु ।","  २०७९ बैशाख १४, बुधबार "
पुलांम्ह म्येहालामिया न्हूगु म्ये पिहाँवल,"      नेपालभाषाया संगीतख्यलय् न्हापांनिसें पलाः न्ह्याकावया च्वंम्ह पुलांम्ह म्येहालामि रामकुमार सायमिया सलय् नेपालभाषाया म्ये दनेमफुसा आ नं झी....  छपू न्हूगु म्युजिक भिडियो पिहाँ वःगु दु ।  नेपालभाषाया म्युजिक भिडियो ख्यलय् निगु दशक न्ह्यःहे न्हिलाब्यू न्हिलाब्यू म्येया म्युजिक भिडियो दयेका नेपालभाषाया म्युजिक भिडियोख्यःया न्ह्यलुवापिं मध्ये छम्ह जुया न्ह्यज्यां वया च्वंम्ह पुलांम्ह संगीतकःमि रामकुमार सायमि थ्व ख्यलय् निरन्तर पलाः न्ह्याका च्वंम्ह खः ।   साहित्य, संगीत व पत्रकारिताख्यलय्  ल्हा ज्वयेका च्वंम्ह इन्द्रमान महर्जनया शब्द संयोजनय् नेपालभाषाया म्ये दनेमफुसा आ नं झी.... म्यूजिक भिडियो बुढासुब्बा डिजिटल युट्युब च्यानलय् सार्वजनिक जूगु थ्व म्येय्  रामकुमार सायमी व गीता  शिख्राकारपिन्सं हालातःगु खः । थ्व म्येया म्युजिक एरेन्ज बिजेश्वर तण्डुकार खः ।  थुकिया रेकडडिंग तास स्टूडियोलय् याःगु खः । नेपालभाषाया जागरण म्ये कथं पिदंगु थ्व  म्यूजिक भिडियाे दुने देशय् जुया च्वंगु विसंगति विकृती चिइका पूर्खा पूर्वजपिन्सं दयेका थकुगु देगः, मठ, मन्दिर व एेतिहासिक सम्पदा संरक्षण व सम्बर्द्वन  याना तयेमा धका सन्देश ह्वला तःगु दु ।   म्यूजिक भिडियोलय् निम्हं म्येहालामिपिनि नापनापं मनिस मानव ‘श्रेष्ठ’, इन्द्रमान महर्जन, सुमित सिख्राकार,करुणा श्रेष्ठ,रजना तुलाधर,सुरेश मानन्धर , ध्रुब कपालि लगायत अापालं कलाकारपिन्सं मुख्य अभिनय यानातःगु दु । नांजाम्ह कलाकार व म्युजिक भिडियो निर्दशक सुरेन्द्र मानन्धरं निर्देशन याःगु थ्व म्यूजिक भिडियाे  मनिष मानव  ‘श्रेष्ठ’, रामकुमार सायमी, गीता शिख्राकारपिन्सं मंका कथं निर्माण याःगु खः ।      ","  २०७९ बैशाख १६, शुक्रबार "
नेवाः अधिकार सिरपाः देय् दबूयात लःल्हात,नेवाःतय् राष्ट्रिय संगठन नेवाः देय् दबूयात नेवाः अधिकार सिरपाः लःल्हायेगु ज्याझ्वः आइतबार ने.सं. ११४२ बछलागा चःह्रे खुन्हु जनकवि दुर्गालाल श्रेष्ठया मूपाहाँसुइ  क्वःचाःगु दु । नेवाः न्ह्यलुवाः डा. महेशमान श्रेष्ठ व वय्कःया तिरिमय्जु मोहिनी श्रेष्ठं पलिस्था यानातःगु नेवाः अधिकार सिरपाः नेवाः ख्यलय् थीथी विधाय् योगदान बियावयाच्वंगु खलः पुचःयात निरन्तर रुपं लःल्हानाः वयाच्वंगु खःसा थुगुसिइ  नेवाः देय् दबूयात लःल्हाःगु खः ।  सिरपाः ल्यज्या पुचःपाखें नेवाः देय् दबू पाखें नेवाः जातीया राजनीति सांस्कृतिक अधिकार कायेगु नितिं वंगु निगू त्याः दशकसिबें न्ह्यःनिसें निरन्तर रुपं आन्दोलन यानाः वयाच्वंगुलिं थुगु सिरपाः देय् दबूयात लःल्हायेगु निर्णय याःगु खः । न्येयद्व तकाया धनराशीया नेवाः अधिकार सिरपाःमूपाहाँ  जनकवि दुर्गालाल श्रेष्ठं लःल्हाना दीगु खः ।  वि.सं. २०७० सालय् नीस्वंगु नेवाः अधिकार सिरपाःया कजि डा. महेशमान श्रेष्ठया सभानायःसुइ न्ह्याःगु उगु सिरपाः लःल्हायेगु ज्याझ्वलय् सिरपाः दाता मोहिनी श्रेष्ठया नं उपस्थिति दूगु खः । ज्याझ्वलय् नेवाः अधिकार सिरपाः समितिया दुजः शाक्य सुरेनं लसकुस न्वचू बियादीगु खःसा सिरपाः ल्यज्या पुचःया दुजः डा. पुष्पराज राजकर्णिकारं नेवाः देय् दबूयात नेवाः अधिकार सिरपाः छाय् लःल्हायेमाल धैगु विषयस थःगु नुगःखँ तयादीगु खः ।  साहित्यकार शशीकला मानन्धरं सिरपाःपौ ब्वनाः न्यंकादीगु उगु ज्याझ्वलय् मूपाहाँ जनकवि दुर्गालाल श्रेष्ठं नेवाः अधिकार सिरपाः नेवाः देय् दबूया नायः पवित्र बज्राचार्ययात लःल्हानादीगु खः । ज्याझ्वलय् सिरपाः लःल्हानाः कायेधुंकाः नेवाः देय् दबूया नायः पवित्र बज्राचार्यं थःगु नुगःखँ तयादीगु खःसा सिरपाः समितिया दुजः डा. मनोजमान श्रेष्ठ नं थःगु नुगःखँँ तयादीगु खः ।  सिरपाः समितियाकजि लिसें ज्याझ्वः डा. महेशमान श्रेष्ठ सभानायसुइ क्वचाःगु खःसा ज्याझ्वः सुरेशकिरण मानन्धरं न्ह्याकादीगु खः ।,"  २०७९ जेठ १५, आइतबार "
लुभु मन्तेश्वरी हाेम न्हापांगु दिक्षान्त समाराेह क्वचाल,"यलय  लुभुया महालक्ष्मीस्थानय् पलिस्था जूगु लुभु मन्टेश्वरी होमया  न्हापांगु खुसि दिक्षान्त समारोह  क्वचाःगु दु । उगु ज्याझ्वलय् प्रिन्ससिपल दिलकुमारी महर्जनं  लसकुस न्वचुलिसें ज्याझ्वलय् ब्वति कयादिइपिन्त खादा न्ययेका हनेज्यालिसें  युकेजीइ  पास जुयादिइपिं च्याम्ह ब्वनामिपिन्त दसिपौं लः ल्हाना दीगु खः ।  ज्याझ्वलय् पाहाँ कथं  लुभु मन्टेश्वरी होमया सल्लाहकार अनन्त  श्रेष्ठ, बाबुशरण महर्जन, रत्न राज्यलक्ष्मी क्याम्पसया नेवाः विद्यार्थी युनियनया नायः रीदेन महर्जन, संगीतकार इन्द्रमान महर्जन, नेवाः सांगितिक क्षेत्रय्  नेवाः रक स्टारया नामं नांदम्ह  ज्याक महर्जन, मचाराजा महर्जन  म्येहालामि  किशना महर्जन, प्रज्ञा श्रेष्ठ व सबिना मानन्धरपिसं  खस व नेपालभाषां म्ये हालादिलसा  युकेजीइ उतीर्ण जुयादिइपिं  ब्वनामिपिपिन्त पाहाँपिसं तक्मा क्वखायेका दिल ।  उगु मन्टेश्वरी होमया  शिक्षक ईश्वर राजथलां  न्ह्याकादीगु ज्याझ्वलय् म्येहालामि, संगीतकार, म्यूजिक टिचर तेजवती जोशी पियानोया धुनय् ब्वनामिपिसं म्ये हाला दिल ।  हुला प्याखँ स्यनामि सपना महर्जनया निर्देशनय् ब्वनामिपिं न्ह्याइपुइक  प्याखँ हुला सांगितिक प्रस्तुति अले प्रतिभा  न्ह्यब्वयादिगु ज्याझ्वः लुभु मन्टेश्वरी होमया संस्थापक नकिं सुनकेशरी गोपालीं दिक्षित दिइपिं ब्वनामिपिनीगु पःला सुथां लायेमा धकाः सुवाः बिसें ज्याझ्वः क्वचायेका दिल । ","  २०७९ जेठ १६, सोमबार "
आधारभूत पत्रकारिता क्षमता अभिवृद्धि तालिम ,"नेवाः पत्रकार राष्ट्रिय दबू येँ जिल्लाया ग्वसालय् आधारभूत पत्रकारिता क्षमता अभिवृद्धि तालिम येँया जगत सुन्दर ब्वनेकुथिइ जुया च्वंगु दु । वंगु आइतवाः येँमपा १५ वडाया नवनिर्वाचित वडाध्यक्ष ईश्वरमान डंगोलं उलेज्या यानादीगु उगु तालिम झिंन्यान्हूतक जुइगु खः । उगु तालिमया उलेज्याझ्वलय्  न्ववासें मूपाहाँ डंगोलं पत्रकारिता समाजया न्हाय्कं जूगुलिं सत्यतथ्य पित हयेत पत्रकारतय्सं ध्यान बिइमा धयादिल।  येँ महानगरपालिका सामाजिक विभागया प्रमुख दीपक अधिकारीं जनस्तरलिसे सामाजिक कार्यय् ज्याय् याये खंगुलिं  तसकं खुसि लगे जूगु दु धासें थगुनेया बजेटपाखें क्वचायेमाःगु थुगु तालिम कोभिडया हुनिं थुगुसिइ जूवनाच्वंगु खँ न्ह्यथनादिल। पत्रकार दबूया केन्द्रीय नायः सुरजबीर वज्राचार्यं येँ महानगरपालिकानापया सहकार्यं दबूपाखें आपालं समाजिक ज्या याये खंगुलिं महानगरपालिकाया निवर्तमान मेयर विद्यासुन्दर शाक्य,  निवर्तमान उपमेयर हरिप्रभा खड्गी  श्रेष्ठ नापं सकल महानगर परिवारयात सुभाय् धका धयादिल ।  कोभिडया हे झ्वलय् महानगरपाखें उपलब्ध जूगु ग्वाहालिया कारणं यक्व हे पत्रकार सहकर्मिपिंत तःधंगु ग्वाहालि जूवंगु खँ वज्राचार्यं न्ह्यथनादिल। नापं नेवाः पत्रकार कल्याणकारी कोषया निंतिं महानगरं बिया वयाच्वंगु ग्वाहालि निरन्तरता जुइमा धकाः नं वय्कलं बः बियादिल। ज्याझ्वलय् मुख्य प्रशिक्षक वरिष्ट पत्रकारहरु नेपालभाषा टाइम्स न्हिपौया सम्पादक सुरेशकिरण मानन्धरं सूचना तथा सञ्चारया महत्वया बारे जानकारी बियादिल।  वय्कलं थौंया युगय् सूचना तथा सञ्चारया गुलितक महत्व दु धकाः वंगु वैशाख ३० गते जूगु चुनावपाखें सकसितं जानकारी दये धुंकल जुइ । छुं नं कथंया राजनीतिक पार्टीया उम्मेदवारया पम्प्लेट, पर्चा, पोस्टर विना छुं नं पार्टीपाखें छु पदय् सु उम्मेदवार चुनावी मैदानय् दु धयागु आम जनतायात थ्व हे सूचना तथा सञ्चारया माध्यमपाखें जानकारी दुगु प्रमुख प्रशिक्षक सुरेश किरणं धयादिल। ज्याझ्वःया सभापति पत्रकार दबू येँं जिल्लाया नायः अर्विन्द्रमान सिंहं भाषा, कला, साहित्य, संस्कृतिया उत्थान धइगु हे समग्र जातीया उत्थान खः, व जातीया उत्थान धइगु हे देश विकासया लँपु जूगु धयादिल ।  वहे मान्यता कथं नेवाः पत्रकार राष्ट्रिय दबू, येँ जिल्लां समग्र नेवाःलगायत आम नेपालीतय्त सचेतनाया विकास यायेगु उद्देश्यसहित थीथी ज्याझ्वःया ग्वसाः ग्वया वयाच्वनागु धयादिल।","  २०७९ जेठ १७, मंगलबार "
एसईई परिक्षार्थीयात अभिभावकतयसं ध्यान बीत विज्ञतय् सुझाव ,"एसईई परिक्षा बियाः च्वनाच्वंपिं मस्तयत मांअबु विशेष ई बीमाःगु खँय् विज्ञतय्सं बः ब्यूगु दु । ज्यापु महागुथि नेपाः येँ महानगर समितिया ग्वसालय् येँय् जूगु ज्यापु समदुायया एसईई परिक्षार्थीतयत शैक्षिक लिसें अभिभावकतयत अभिभावकत्व परामर्श ज्याझ्वलय् विज्ञतय्सं थथे धाःगु खः । ज्याझ्वलय् विज्ञतयसं एसईई परिक्षा धुंकाः विद्यार्थीतयसं थःगु भविष्ययात बिचाः यानाः न्ह्याःवनेमाःगु जूगुलिं अभिभावतयसं विशेष कथं मस्तयत ई बियाः उपिंलिसे सहलह यानाच्वनेमाःगु धाःगु खः । ज्याझ्वःया ब्वतिमि विद्यार्थी व अभिभावकतयत शैक्षिक परामर्शदाता इन्द्र गुरुङ र राजेश्वरी श्रेष्ठ गुरुङं शैक्षिक व अभिभावकत्व सम्वन्धि परामर्श ब्यूगु खः । लिसें थीथी विद्यालयया प्रधानाध्यापकं नं न्हापाया अनुभवया लिधंसाय् थःथःगु खँ इनादीगु खः । ‘एसईई परिक्षा धुंकाः विद्यार्थीतयसं थःगु भविष्य, करिअर बिचाः यानाः विषय ल्ययेमाः, थज्याःगु अवस्थाय् अभिभावकतयसं नं दबाब मब्युसे सल्लाह सुझाव, मार्गनिर्देशन बीमाः । थुगु इलय् अभिभावकिय भूमिका नं अतिकं महत्त्वपूर्ण धइगु खँ अभिभावकं ल्वःमंके मज्यू’ परामर्शदाता गुरुङं धयादिल । विद्यार्थीतयसं मेपिन्सं धाःगु खँय् मवंसे थःगु इच्छा, कार्य कुशलता व क्षमतायात स्वयाः शैक्षिक यात्रा न्ह्यःने यंकेत छ्याता बियादिल । एसईई विद्यार्थीया लागिं शैक्षिक परामर्श ज्याझ्वःत जुइगु याःसां कुशल अभिभावकत्व तालीम खास हे मजूगु दावी ज्याझ्वः कजि दिनेश महर्जनं यानादिल । ‘एसईई धुंकाः विद्यार्थीया न्हूगु शैक्षिक यात्राय् अभिभावक नं गम्भीर जुइमाः, कुशल अभिभावकत्व परामर्शया सवालय् थ्व न्हापांगु ज्याझ्वः हे जुइमाः’ ज्याझ्वः कजिलिसे समृद्धि स्कूलया प्रशासकिय निर्देशक महर्जनया धापू खः ।","  २०७९ जेठ २२, आइतबार "
त्रिमूर्ति दिवसया लसताय् थीथी सिरपा व पदक लःल्हात ,"साहित्यिक क्षेत्रय् सकृय संस्था त्रिमूर्ति निकेतनया नीछक्वःगु स्थापना दिवसया लसताय् थीथी सिरपा व  नेवाः ख्यया न्याम्ह पत्रकारया नापनापं ख्वीम्हेसित सत्यमोहन जोशी शताब्दि महोत्सव पदक लःल्हागु दु । थथे पदकं छायपिउपिं पत्रकारय् मीना बज्राचार्य,नृपेन्द्र लाल श्रेष्ठ,सुरेन्द्र भक्त श्रेष्ठ, सुनिल महर्जन व विराजकाजी राजोपाध्याय खःसा वयकपिं न्याम्हं नेवाः पत्रकार राष्ट्रिय दबू केन्द्रया केन्द्रिय सचिवालय दुजः खः। उकिइ मध्य भाजु  राजोपाध्याय  झीगुसःडटकम या सञ्चालक व प्रधान सम्पादक नं खः । वयकपिन्त मूपाहाँ महासमालोचक प्रा.डा.वासुदेव त्रिपाठीजुं पदक लःल्हाना दीगु खः । येँया तिलगंगा सन्चारग्रामय् त्रिमुर्ति निकेतन परिसरय् त्रिमुर्ति निकेतन या संस्थापक व अध्यक्ष ईन्दिरा प्रसाईया सभानायसुइ जूगु थीथी सिरपा व पदक लःल्हाना दीगु खः । मूपाहाँ प्रा.डा.त्रिपाठीजुं बागु शताब्दी न्ह्यवंनिसें नेपाली भाषासाहित्यया श्रीवृद्धिइ समर्पित जुया शास्त्रीय छन्दकविता रचना एवम् छन्दकाव्यया प्रचार प्रसार अभियानय् समेत विशिष्ट योगदान बियादीम्ह  गोविन्दराज विनोदीयात ‘लेखनाथ पौड्याल पुरस्कार’ देछाना दिल । अथेहेतुं नेपाली नाट्यकलाया श्रीवृद्धिया ज्या यानादीसे नाटक व संकिपाख्यलय् ज्वमदुगु योगदानया निंतिं मिथिला शर्मायात ‘बालकृष्ण सम पुरस्कार’ देछागु खः। नेपाली भाषासाहित्यया श्रीवृद्धिया ज्याय् न्यागु दशक न्ह्यवंनिसें काव्यसाधनाय् निरन्तर समर्पित जुया नेपाली कविताया संवर्द्धनय् विशिष्ट योगदान यानादीम्ह शैलेन्द्र साकारलाई ‘देवकोटा काव्य पुरस्कार’ देछागु खः । थ्व स्वंगुलिं सिरपा ताम्रपत्र व म्हतिं छगू लखतका या खः। ज्यझ्वलय् त्रिमूर्ति निकेतनया दुजः पिन्त जक बिइगु  नीन्याद्वः राशिया ‘भद्र घले पदक’  तारानाथ दाहाल व प्रा.डा.उषा ठाकुरयात बिउगु खः। मूपाहाँ प्रा.डा.त्रिपाठीं शताब्दी पुरुष सत्यमोहन जोशीया थीथी पक्षय् ज्या यानादीपिं न्येयच्याम्हेसित  ‘सत्यमोहन जोशी महोत्सव शताब्दी पदक’ देछाना दिल । उकिइ मध्ये न्याम्ह नेवाः पत्रकारया नापनापं अजरमान जोशी, अनुकृतिका, अनुराधा थापा, अमर मिरिङचिङ, आभा श्रेष्ठ कर्ण, डा.कञ्चनजङ्घा प्रसाई, कलाधर काफ्ले, कावेरी जोशी, कृष्णगोपाल श्रेष्ठ, केशवकृष्ण जोशी, गङ्गा मुल्मी, गोपालनाथ योगी, चन्द्रा ओडारी, जीवन आले, जीवेन्द्र सिम्खडा, ढण्डुराज घिमिरे, तारानाथ दाहाल, तुलसीहरि कोइराला, दुर्गा वनवासी, देवकी श्रेष्ठ, नरेन्द्रराज पौडेल, नृपेन्द्रलाल श्रेष्ठ, पूर्ण लामा, पूर्णकला लिम्बू विष्ट, प्रमोद प्रधान, प्रा.प्रेमशान्ति तुलाधर, प्रा.डा.बालमानसिंह कार्की, मणि लोहनी, मनोज बर्मा, मीना बज्राचार्य, यमुना श्रेष्ठ, यशोदा अधिकारी, युवराज नयाँघरे, रमण घिमिरे, श्री राजितबहादुर श्रेष्ठ, प्रा.डा.राज्यश्री श्रेष्ठ, डा.लेखप्रसाद निरौला, लोग्सरी कुँवर, वसन्तकुमार चौधरी, विन्दा रखाल, विराजकाजी राजोपाध्याय, प्रा.डा.वीणा पौड्याल, शान्तराज शाक्य, शान्ति शर्मा, डा.शैलेन्दुप्रकाश नेपाल, सन्तोष देवकोटा, प्रा.डा.सावित्री कक्षपती, सिर्जना तिमिल्सिना, सुनील महर्जन, प्रा.डा.सुरज बज्राचार्य, सुरेन्द्रभक्त श्रेष्ठ, सुशील अर्याल, सुशीला तामाङ, डा.हरिप्रसाद पोखरेल (मानसाग्नि), हेमा मानन्धर, ज्ञान उदास, ज्ञानु अधिकारी व ज्ञानेन्द्र विवस लगायतं यात पदक लःल्हागु खःसा थ्वसिबें न्हापा २२६ म्हेसित थ्व'सत्यमोहन जोशी शताब्दी महोत्सव पदक' देछाये धुंकुागु खँ ग्वसा खलःया सदस्यसचिव नरेन्द्रराज प्रसाईजुं कनादिल । त्रिमूर्ति निकेतनया संस्थापक व अध्यक्ष इन्दिरा प्रसाईया सभानायसुइ जूगु थ्व ज्याझ्वलय् महासमालोचक प्रा.डा.वासुदेव त्रिपाठी व सिरपा त्याकादीपिं गोविन्दराज विनोदी,  मिथिला शर्मा, शैलेन्द्र साकार अले त्रिमूर्ति निकेतनया ज्याझ्वः कजि भगवती बस्नेत व सदस्यसचिव नरेन्द्रराज प्रसाईपिन्सं नुगःखँ तयादीगु खः ।","  २०७९ जेठ २१, शनिबार "
शताब्दी पुरुष जोशीया प्याखं ‘बैद्य बा’ टेलिप्याखंया नासः पुजा याना शुटिङ्ग न्ह्याकल,"वाङ्मय शताब्दी पुरूष संस्कृतिविद् भाषारत्‍न उपाधिं छायेपियातःम्ह डा. सत्यमोहन  जोशीं साहित्यया फुक्क हे विधाय् ल्हाः न्ह्याकादीगु दु।वयकःया १०३ क्वःगु बुदिंया लसताय्  वयकलं हे च्वयादीगु पूधा प्याखं ‘बैद्य बा’ आः टेलिप्याखं कथं दयेकेगु खँया घोषणा जुउगु खःसा विहिबार उकिया निंतिं नासः पुजा याःगु दु ।  उकिया नापनापं वयकया हे उपस्थितिइ बैद्य बाया शुटिङ्ग नं शुरु यागु दु । वहे झ्वलय् वयकलं कलाकारिताख्यलय् नासः द्यः या महत्व बारे नं खँ कनादिल ।  ‘बैद्य बा’  टेलिप्याखनय् पूधा प्याखंया हे कलाकार दुथ्याकिगु जुउगु दु । बैद्यबाया मूभुमिका शरद कसाःया हे अभिनय स्वयेदइगु जुउगु दुसाः थुके पुर्णिमा शाक्य डंगोल,धर्मकृष्ण श्रेष्ठ,श्रेष्ठ,किरनकेन रन्जित,मोहनदेवी महर्जन ,निर्मला श्रेष्ठ,शेफाली महर्जन, चिरिबाबु महर्जन,किशोर कुममर नेपाली व एचके बिजय अवाले व नबिन थेच्वमिया नापनापं शशीकला मानन्धर लगायतया आपालं कलाकार पिनिगु अभिनय स्वये दइगु जुउगु दु ।  लोक साहित्य परिषदपाखें निर्माणया ज्या न्ह्याकीगु ‘बैद्य बा’ टेलिप्याखंया निर्देशनया भाला शान्तराज शाक्यं क्वबिइगु क्वःबिइगु जुउगु दु । निर्देशक शाक्यं  ‘गुरुमापा’ व  ‘यलय् बाथः’ थेंज्याःगु ऐतिहासिक महत्वं जाःगु नेवाः संकिपाया नापनापं धार्मिक व साँस्कृतिक महत्वं जाःगु ‘दिपंखा यात्रा’, ‘पन्चदान’ लिसेलिसें आपालं डकुमेण्ट्री दयेके धुंकुगु दु ।  लोक साहित्य परिषदया छ्यान्जे राजित बहादुर श्रेष्ठं जानकारी बियादीकथं ‘बैद्य बा’ टेलिप्याखनय् दुथ्याइपिं मेमेपिं कलाकार व प्राविधिकया ल्यज्या जुयाच्वंगु दुसा छवाः दुने हे थुकिया शुटिङ्ग जुइगु क्वछिउगु दु ।","  २०७९ जेठ २७, शुक्रबार "
कुतः राजदास साहित्य सिरपा ज्याझ्वलय् ७ गु सफू नं पिदन,"ख्वपय् प्यंगु दसकया इतिहास दूगु कुतः पिकाक प्रकाशनपाखें थीथी विधाय् च्वयातःगु ७गु सफूया पितब्वज्या याःगु दु   । थथे पितब्वज्या जुउगु सफुतिइ समालोचक अपर्णा प्रधानया  न्हायकं, जिज्ञासा व म्हमस्यूम्ह मनू नापं याना स्वंगु सफू अले आख्यानकार मथुरा सायमिया महाअभियान, बाखं च्वमि पशुपतिमान पःमांया नेवाः वाउँभतु व मलखं कःगु छेँ नापं याना निगू सफू व पूर्ण ताम्राकारया कवि सुन्दर मधिकर्मी नांयागु सफू पितब्वज्या याःगु खः ।  थथे पितब्वज्या जुउगु सफू मध्ये महाअभियान सफू अंग्रेजी, नेपाली व नेपालभाषा नापं याना स्वंगु भाषां पिदंगु सफू खः ।  ज्याझ्वःया न्हापांगु चरणमा सफू पितब्वज्या, अनंलि कुतः राजदास साहित्य सिरपा लःल्हायेगु व  संगीत , साहित्य क्षेत्रय् योगदान दुपिं व्यक्तित्वयात सम्मान याःगु खः । सिरपा त्याकुपिं न्याम्ह  साहित्यकार मध्ये निबन्धकार पूर्णराम मुनंकर्मीयात नगद न्येयद्वःतका सहित कुतः राजदास साहित्य सिरपा लःल्हागु खः । च्वमि मुनकर्मीया अनुसन्धानमूलक सफू संवत् सन्दर्भ छगू दुवाला या लागि उत्कृष्ट सिरपा लःल्हागु खः । अथेहेतुं म्हतिं झिद्वःतका सहित कुतः राजदास साहित्य हःपाः सिरपा छसिकथं उपन्यासकार डा. रीना तुलाधर, बाखं च्वमि पशुपतिमान पःमां, हाइजिन मोक्षबहादुर अमात्य व समालोचक अपर्णा प्रधानयात लःल्हागु खः । मूक्कं पीछगू सफू  दुथ्यागु   मध्ये उत्कृष्ट न्याम्ह साहित्यकारया सफू सिरपा त्याकुगु खः । नेपालभाषा एकेडेमीया सदस्य सचिव डा. पुष्पराज राजकर्णिकार व समालोचक पूर्ण ताम्राकार जाना सिरपाया निंतिं मूल्यांकन याना सिरपा क्वछिइगु खः । भाषा सेवी पन्चबीर सिंह तुलाधरया सभानायसुइ सम्पन्न  जुउगु उगु ज्याझ्वःया स्वंगुगु चरणय् साहित्य व संगीतख्यलय् योगदान दुपिं व्यक्तित्वपिन्त सम्मान नं याःगु खः । सम्मानया ज्याझ्वलय्  नांजाम्ह साहित्यकार  मथुरा सायमिपाखें संगीततर्फया सम्मान जनगायक रामकृष्ण दुवाल व साहित्यतर्फया सम्मान  साहित्यकार विमल ताम्राकारयात लःल्हागु खः । उखुन्हु बिउगु राजदास साहित्य सिरपाया दाता केमिकल इन्जिनियर तथा भाषासेवी राजदास श्रेष्ठ खः ।  ज्याझ्वलय् कवयत्री प्रतिसरा साय्मि, साहित्यकार रामेश्वर भुजु, वरिष्ठ संस्कृतिविद् तेजेश्वरबाबु गोंगः,  साहित्य मन्दिरया नायःअगिब बनेपाली व पुलांम्ह नायः तिलक प्रकाश कायस्थ, विराट गुथिया नायः  महेन्द्र गोपाल कर्माचार्य व पुलांम्ह नायः कृष्णभक्त बोड अले डा. इन्दुल केसी, साहित्यकार  योगेन्द्र प्रधान, त्रिरत्न शाक्य, ध्रुव मधिकर्मी, प्रकाश सक्व, विजयरत्न असंबरे, ऋषिप्रसाद श्रेष्ठ, सत्यनारायण मानन्धर, विष्णु केशरी ताम्राकार लगायतया आपालं साहित्यह्यःमि पिनिगु उपस्थिति दुगु खः । Reply Forward","  २०७९ जेठ १५, आइतबार "
सौगात मल्ल व सलोन बस्नेत या घनचक्कर फिल्मया  नेवाः भासं प्रमोशनल म्ये,"सौगात मल्लया न्हूगु फिल्म ""कबड्डी ४"" थौंकन्हे तसकं लोकंह्वानाच्वंगु दुसाः आः सौगात मल्ल व सलोन बस्नेत दूगु ""घनचक्कर"" नं स्वकुमिया नुगः त्याकेत असार १० गते रिलिज जुइत्यंगु दु ।  रिलिज या दिन न्ह्यःने वलिसे फिल्म ‘घनचक्कर’या प्रचारप्रसार नं अप्वयेका हःगु दु । प्रचारप्रसारया झ्वलय् छपु प्रमोशनल म्ये  नेपालभाषां नं दयेका  पितहःगु दु । उगु म्ये दुने फिल्मया मू कलाकार दथुया मतिना व धन या चक्कर यात क्यना तःगु दु । बिजेन श्रेष्ठया संगीत अले भुपेन्द्र बज्राचार्यं  हालादीगु थ्व प्रमोशनल म्ये नं म्येहालामि भुपेन्द्र बज्राचार्यं हे च्वयादीगु खः । थ्व कमेडी फिल्मया निर्दशक जितेन्द्र राजोपाध्याय खः ।  वयकलं थ्वसिबें न्हापा थः कतः कतः थः नांयागु नेवाः फिल्मया नापनापं म्युजिक भिडियोत दयेके धुंकुम्ह खः ।  थ्व फिल्मय् सौगात मल्ल, सलोन बस्नेत, सरोज खनाल,ममता प्रधान, कश्मिरा लामा, शिशिर भण्डारी, आशान्त शर्मा, ईश्वरी खड्का, कृष्णभक्त महर्जन, घनश्याम जोशी लगायतया अभिनय स्वयेदइ ।  सुसन प्रजापतिं छायांकन थ्व फिल्मय् अर्जुन सिंहया बाखं, काजी लिम्बूया पटकथा व संवाद, अष्ट महर्जनया द्वन्द्व निर्देशन, प्रदीप श्रेष्ठ व साइमन राजवंशीया कोरियोग्राफी, विपिन आचार्य व देव कोइमीया संगीत अले मित्र गुरुङ्गं सम्पादन यानादीगु खः । थ्व फिल्मयात फिल्मबन्जाः सुनिल मानन्धरं श्रीराम बालाजीपाखें बजारय् हइगु जुउगु दु ।","  २०७९ जेठ २७, शुक्रबार "
"पर्यटन, संस्कृति, सम्पदा, परम्परा संरक्षणय् पत्रकारया भुमिकायात कया सहलह ","नेवाः पत्रकार राष्ट्रिय दबू केन्द्रया ग्वसालय्, यल महानगरपालिका वडा १६ या ग्वाहालिइ संस्कृति, सम्पदा, परम्परा संरक्षण व पर्यटन प्रवर्द्धनय् संचार क्षेत्रया भूमिका विषयक अन्तरक्रिया ज्याझ्वः आइतबार यलया थेच्वःय् क्वचाल । ग्वसाखलःया नायः सुरजबीर बज्राचार्यया सभानायसुइ न्ह्यागु उगु ज्याझ्वः यल महानगरपालिका वडा ल्या १६ या वडा अध्यक्ष निर्मलरत्न शाक्यया मूपाहाँसुइ जुउगु खः । ज्याझ्वलय् ग्वसाखलःया वरिष्ठ उपाध्यक्ष नृपेन्द्र लाल श्रेष्ठ व दबूया यल कचाःया नायः सागर महर्जनं लसकुस न्वचु तयादिल । बृहत अन्तर्क्रियाया रुपय् जूगु उगु ज्याझ्वलय् दबुया निवर्तमान नायः एवं नेवाः देय दबूया उपत्यका विशेष समितिया कजि श्रीकृष्ण महर्जन, दबूया केन्द्रिय सल्लाहकारपिं पुष्कर माथेमा व विजयरत्न असंबरे लगायत थेच्वःया श्रीनवदुर्गा भवानी गुथिया भक्तलाल मालि , यलया कात्ति प्याखं संरक्षण समितिया प्रवक्ता संजय शर्मां राजोपाध्याय , मू आगंछेँ गुथिया साम्राज्य देव श्रेष्ठ लगायतया वक्ता पिन्सं मू खँय् थःथःगु विचाः न्ह्यब्वःया दिल । अन्तर्क्रिया ज्याझ्वः सिबें न्ह्यः शनिवार च्वंगु मुन्ज्यां दबूया महाधिबेशन आः वइगु मंसीर ३ गते यायेगु नं क्वछिउगु खःसा अाइतबार हे दबुया विधान व लेखा परिक्षण प्रणालियात कया नं सहलह जुउगु खः ।","  २०७९ जेठ २९, आइतबार "
नेवाः संस्कृति व साहित्य यात कःघाना  न्यागु सफू पिदन," अष्ट गणेश पब्लिकेशन या ग्वसालय्   नेवाः संस्कृति व नेपालभाषा यात कःघाना थीथी विषयया न्यागु सफू  शनिवार छगू ज्याझ्वःया दथुइ पितब्वज्या जुउगु दु ।  वाङ्गमय शताब्दि पुरुष अतिकं हनेबहम्ह संस्कृतिविद् सत्यमोहन जोशीया मूपाहाँसुइ जुउगु उगु पितब्वज्या ज्याझ्वलय् सन सायमिया "" नेपालमण्डल को मौलिक जात्रा परम्परा "",  मीना बज्राचार्यया "" नवग्रह "" नांयागु ख्यालः मुना , मोहन देवी महर्जनया  "" ज्याथा प्रजापति समुदाय या पन्चदान गुथि "" , राकेश महर्जनया  "" मल्लकालिन गुथिया धरः पौ "" व भरत महर्जन या  "" नेपालन्यायपाल विधि "" या चिखिफ्यने ज्या मूपाहाँ जोशीं यानादीगु खः ।  अष्ट गणेश पब्लिकेशनया राजेश श्रेष्ठया सभानायसुइ जुउगु पितब्वज्या ज्याझ्वलय् पिदंगु सफूयात कया पत्रकार व साहित्यकार विजयरत्न असंबरें खँ उलेगु झ्वलय् साहित्यकार व उप प्राध्यापक राजित बहादुर श्रेष्ठं थः अबु अष्टबहादुर श्रेष्ठ व मां गणेश कुमारी श्रेष्ठया नामय् प्रकाशन संस्था निस्वना उगु संस्थापाखें न्यागु न्यागु सफू छक्वलं पितब्वज्या यागु यात च्वछाये बहगु खँ धका धयादिल । वहे झ्वलय् वयकलं नेपालभाषाया ख्यालः साहित्यख्यलय् मीना बज्राचार्य न्हापांम्ह मिसा च्वमि जुउगु खँ नं न्ह्यथना दिल ।  ज्याझ्वलय् प्रकाशन संस्थापाखें राजित बहादुर श्रेष्ठं सुभाय् देछासे थःपिन्त थ्व धर्ती हःपिं मां अबुया गुनयात चिरस्मरणीय यायेगु मति तया भाषा व साहित्यया सेवा यायेगु भावं थथे सफू पिकानागु खँ कनादिल ।","  २०७९ जेठ २८, शनिबार "
मदुगु झिंप्यदँ लिपा गोवर्धनया सफू पिदनीन ,"मदुम्ह इतिहासविद् सह प्राध्यापक गोवर्धन शर्माया समालोचना सफू ‘उपन्यासया चाकलय् गिरिजा’ पिदनीगु जूगु दु । मदुगु झिंप्यदँ लिपा वयाः इतिहासविद् शर्माया थुगु सफू पिदनेत्यंगु खः । महाकवि गिरिजा प्रसाद जोशीं च्वयादीगु थीथी उपन्यासया शर्मां यानादीगु समालोचना च्वसुया मुना सफू पिदनेत्यंगु खः । राजोपाध्याय द्यःब्रम्हूतय् कुसा संगठन राजोपाध्याय समाजं सफू पिथनेत्यंगु खः । समाजं कन्हय् असार ३ गते शुक्रबाः येँया खुसिबुँस्थित नेपाः ब्यांक्वेटय् छगू ज्याझ्वः यासें सफू विमोचन यायेत्यंगु खः । इतिहासविद् शर्मा वंगु २०६५ भाद्र १३ गते मदुगु खः । थःगु जीवनकालय् वयकलं च्वयादीगु समालोचनायात छथाय् मुंकाः सफूया रुपं पिथनेत्यनागु व थुगु सफुतिं इतिहासविद् शर्माया समालोचक प्रतिभा नं न्ह्यब्वयेत सफू पिथनेत्यनागु समाजया नायः संजय शर्मा राजोपाध्यायं धयादिल । ‘गोवर्धन शर्मा छम्ह बहुआयामिक व्यक्तित्त्व खः, वयकःया हे जीवनकालय् थ्व सफू पिथनेखंगु सा तसकं बांलाइगु खः, आः लिबाक्क सां पिथनेखन’ नायः राजोपाध्यायं धयादिल । सफूया मू ३५०/– तका तयातःगु दुसा सफू विमोचन ज्याझ्वलय् ४० प्रतिशत छ्यापनय् सफू उपलब्ध याकेत्यनागु राजोपाध्यायं जानकारी बियादिल । थ्व हे सफू विमोचन ज्याझ्वःलिसें समाजं थीथी सफूया ब्वज्यालिसें ‘पुस्तक मेला’ नं यायेत्यंगु दु । शर्माया सफू विमोचन ज्याझ्वःलिसें न्हिछि धइथें सफू मेला जुइगु ग्वसाः खलकं धाःगु दु । मेलाय् धर्म, बेद, तन्त्र, संस्कार, संस्कृतिलिसें साहित्य व थीथी क्षेत्रलिसे सम्वन्धित सफू उपलब्ध जुइगु सफू मेला ज्याझ्वःया कजि सुजित राजोपाध्यायं धयादिल ।","  २०७९ आषाढ २, बिहिबार "
 चलचित्र पत्रकारिता दिवस व वार्षिकोत्सव या लसताय्  थीथी सिरपा व सम्मान," चलचित्र पत्रकारिता दिवस व चलचित्र पत्रकार संघया वार्षिकोत्सव या लसताय् घोषणा जूगु थीथी सिरपा व सम्मान शनिवार छगू ज्याझ्वःया दथुइ लःल्हागु दु ।  माननीय सुचना सन्चार तथा प्रविधि मन्त्री ज्ञानेन्द्र बहादुर कार्की मूपाहाँ कथं झायादीगु उगु ज्याझ्वलय् चलचित्र पत्रकारिता सम्मान २०७७ पाखें वरिष्ठ चलचित्र पत्रकार   शान्तिप्रिय व राजन घिमिरे, चलचित्र पत्रकारिता पुरस्कार २०७७ पाखें दिवाकर मैनाली व आर. डि. शृंखला (राजन दाहाल ) यात लःल्हागु खः ।  कोरोना महामारीया हुनिं लकडाउन जुउगु हुनिं वि सं २०७७ व २०७८ निदँ तक जुइ मफुगु सिरपा व सम्मान ज्याझ्वः थुगुसिइ स्वदँया छक्वलं यागुखः। थ्वहे झ्वलय्  चलचित्र पत्रकारिता सम्मान २०७८ सुब्रतराज आचार्य व सन्दीप सापकोटा, चलचित्र पत्रकारिता पुरस्कार २०७८ कुमार आचार्य व गीता अधिकारी,चलचित्र पत्रकारिता प्रोत्साहन पुरस्कार २०७८ मनोज न्यौपाने व मोफसल चलचित्र पत्रकारिता पुरस्कार २०७८ पोखराया रेम रसाइलीयात लःल्हागु खः ।  अथेहेतुं चलचित्र पत्रकारिता सम्मान २०७९ राजाराम फुयाँल व लक्ष्मण सुवेदी, चलचित्र पत्रकारिता पुरस्कार २०७९  नेमिष गौतम व विष्णु प्रसाद सुवेदी, चलचित्र पत्रकारिता प्रोत्साहन पुरस्कार २०७९ उद्दव रसाइली व मोफसल चलचित्र पत्रकारिता पुरस्कार २०७९  मकवानपुरया श्रीराम अर्जुनलाई लःल्हागु खः । शनिबार जुउगु ज्याझ्वलय् नेपाल सरकारया प्रवक्ता एंव सुचना तथा सञ्चार मन्त्री ज्ञानेन्द्र बहादुर कार्कीं नेपाःया संकिपाख्यःया विकास व प्रवर्द्धनया निंतिं थः सदां न्ह्यचिलेगु बचं बियादिसे नेपालय् छगू अन्तर्राष्ट्रिय स्तरया शुटिङ्ग स्टुडियो दयेकुगु ग्वसाः दुगु खँ कनादिल ।","  २०७९ आषाढ ५, आइतबार "
पत्रकार महासंघया संस्थापक अध्यक्ष कृष्णप्रसाद मखु धइगु खँयात कया सहलह,नेपाल सरकारं नीति तथा कार्यक्रमय् आमसंचार प्रशिक्षण प्रतिष्ठान गठनय् कृष्णप्रसाद भट्टराईया नां स्वाकाः हःगु व थुकिं नेपाल पत्रकार महासंघया संस्थापक अध्यक्ष सत्यनारायण बहादुर श्रेष्ठया योगदानप्रति बेवास्ता याःगुली ध्यानाकर्षण यासें  ज्याझ्वलय् नेवाः पत्रकार राष्ट्रिय दबूया नायः सुरजबीर बज्राचार्यं सत्यनारायण बहादुर श्रेष्ठ या १०५ क्वःगु जन्मजयन्तीइ संचार मन्त्री पार्वत गुरुङया मूपाहांकथं उपस्थिति दुगु खःसा १०६ क्वःगु जन्मजयन्ती ला  पत्रकार महासंघया हे हलय् महासंघया हे ग्वाहालिइ जूगु खः तर सहभागिता धाःसा महासंघपाखें मजुगु खःसा उगु खँय् जानकारी हे मदु धायेगु गुलि गैरजिम्मेवारी खँ जुइ धकाः धयादिसेँ गुलि नं तथ्य थीथी माध्यमं वयाच्वंगु दु उकियात बेवास्ता यानाः हाकनं अध्ययन यायेगु धकाः वःगु खँया नं विरोध यानादिल । अध्ययन हे यायेमाः थें ताःसा पुलांगु तथ्यया आधार त्वःते मज्यूगु खँय् बज्राचार्यं बः बियादीगु खः । ज्याझ्वलय् पत्रकार दबूया मूछ्याञ्जे सुनील महर्जनं न्हापा थःपिन्सं पत्रकार महासंघया अध्यक्षपिन्त थुगु विषय ज्ञापनपत्र मार्फत दबुलिं ध्यानाकर्षण याकाः वयाच्वनागु खँ न्ह्यथनादिल । थुगु अन्तरक्रियाय् सत्यनारायण बहादुर श्रेष्ठया योगदानया उल्लेख व कदरया नितिं न्ह्यात्थेंजाःगु पलाः छीमाःसा छीगु निष्कर्षलिसें सम्बन्धित थासय् ज्ञापन पत्र बीगुनिसें कडा आन्दोलनय् वनेमाःसा वनेगु धइगु सहलह फोनिज दुने जूगु खँ नं न्ह्यथने बहःजू । Reply Forward,"  २०७९ आषाढ ३, शुक्रबार "
ज्याःपुन्हिया लसताय्  शाक्य महाविहार संघया पंज्ररां दान,"          येँया शाक्य महाविहार संघया ग्वसालय् ज्यापुन्हिया लसताय् मङ्गलबार छगू तःजिक पन्जरां ज्याझ्वः जूगु दु ।   बौद्ध धर्मया ख्यलय् दानया तःधंगु महत्व दयाच्वंगुयात विशेष प्राथमिकता बिया  पंचबुद्धया प्रतिककथं श्रद्धेय स्थविर थाय्पा अाजूपिन्त येँया श्रीगणेश व श्रीभैरवया समुपस्थितिइ श्रीघः विहारय् पंचदान प्रदान यायगु ज्याझ्वः  येँया शाक्य महाविहार संघया ग्वसालय् ज्याःपुन्हि कुन्हु याःगु खः  नापं उगु ज्याझ्वलय् लायकूया श्री कुमारीयात दान प्रदानया झ्वलय् भाग देछाःगु खः । येँ देया शाक्यपिं वन्दे लुइगु (प्रवज्याभिषेक) बिइगु झिगू बहाःया न्याम्ह न्याम्ह याना मुक्कं न्येयम्ह (५०) श्रद्धेय थाय्पा वा बहाःया प्रतिनिधिपिन्त बज्रयानी विधिविधान कथं पंज्ररां बिइगु ज्या यानागु खँ संघया मूछ्याञ्जे संघरत्न शाक्यं न्ह्यथना दिल ।  संघया नायः शुभकाजी शाक्यया सक्रियताय् न्ह्याःगु थुगु ज्याझ्वलय् संघया जःपिन्सं व्यवस्थापनया ज्या न्ह्याकुगु  खःसा थीथी बहाःया आपालं दुजःपिन्सं धर्मचित्त उत्पति याना दान प्रदान  याःगु खः ।   शाक्यतय्गु संघयात संगठीत रुपं न्ह्याका थःगु परम्परागत बज्रयानी विधियात चीर स्थायित्व बिया तयेत थुकथंया ज्याझ्वलं तःधंगु तिबः जूवनिगु नापं ज्याझ्वलं शाक्य समुदायात उत्साहित नं याइगु याःगु खँ ग्वसाखलःया धापू दु । बौद्ध परम्परा अनुसार येँय् भाद्र कृष्ण त्रियोदशी, गुँलागा जुगः चर्‍हेया दिनय्  पंज्ररां न्यायकेगु प्रचलन दयाच्वंगु दु । ","  २०७९ जेठ ३१, मंगलबार "
नेवाः ज्ञानकोषयात कयाः नेपालभाषा एकेडेमिइ  सहलह  ,"   नेपालभाषा एकेदेमिया ग्वसालय् नेवाःतय्गु सकतां खँ दुथ्याका ज्ञानकोश दयकेगु ज्या न्ह्यानाच्वंगु दुसाः नेवाःतसें न्ह्याका वयाच्वंगु थःगु मौलिकतायात कःघाना नेवाःतय्गु विशेषतायात उजागर याय्भनं उकिया जानकारी सकसितं बियेफयमा धैगु खँयात ध्यान तया थुगु ज्ञानकोण दयकेत थीथी नेपालभाषाया थीथी पक्षय् सःस्यूपिं च्वमिपिन्त थीथी कथंया विषयया भाला बिया ज्या न्ह्याका वयाच्वंगु खँ एकेडेमीया सदस्य सचिव डा पुष्पराज राजकर्णिकारं धयादीगु दु ।   थ्व हे झ्वलय्  किपूया नेपालाभाषा एकेडेमीया हलय्  शनिवार  छगू सहलह  मुन्ज्या जूगु दु । उगु सहलह मुन्ज्याय् विज्ञपिं योगेन्द्र प्रधान व सौभाग्य प्रधानांगपिन्सं ज्ञानकोषया रचनाया विषयलय् थःथःगु सुझाव बियादीगु खः ।  विज्ञपिं डा. योगेन्द्र प्रधानजु्ं नेपालभाषा प्राचीन काव्य व व्यक्तित्वयात कया व सौभाग्य प्रधानांगं सांस्कृतिक पक्षयात कया खँ कनादीगु खः । व्यक्तित्व म्हसिकाय् संस्कृति, भाषा, कला, इतिहास निर्माण, साहित्य, संगीत, समाजसेवा, शिक्षा आदि ख्यलय् विशिष्ट योगदान बियादीपिं व्यक्तित्वपिन्त म्हसिकेगुकथं ज्या जुयावयाच्वंगु दु ।  नेवाः ज्ञानकोषय् थीथी विषयवस्तुयात कःघाना मू विषय, कचा विषय व तँसा विषय याना स्वंगू ब्वय् ब्वथला दुथ्याकेगु ज्या जुयाच्वंगु दु धका धयादिसे  थ्व ज्ञानकोशया ज्या न्ह्याना च्वंगु स्वदँ वयेधुंकुगु व अाः दच्छिया दुने थ्व ज्या पुवनिगु खँ एकेडेमीया भाइस चान्सलर मल्ल के सुन्दरं कनादिल  ।  अनिलरत्न स्थापितं न्ह्याकादीगु सहलह मुन्ज्याय् नेपालभाषा एकेदेमिया भाइस चान्सलर मल्ल के सुन्दर, सदस्य सचिव डा पुष्षराज राजभण्डारी, डा.चुन्दा बज्राचार्यजु्पिन्सं नं ज्ञानकोषया आभारभूत खँ कनादीगु खः । सहलह ज्याझ्वलय् थीथी व्यत्तित्वपिं प्रा. प्रेमशान्ति तुलाधर, डा. बज्रमुनि बज्राचार्य, मुनिन्द्ररत्न बज्राचार्य, त्रिरत्न मानन्धर लगायतपिन्सं थीथी खँ न्ह्यब्वया दीगु खः । ","  २०७९ आषाढ ५, आइतबार "
इतिहासविद् गोवर्धन शर्माया सफू पितब्वज्या जुल,"नेपालभाषाया साहित्य क्षेत्रय् समालोचना विधां व्यापकता काय् मफूगुलिइ सरोकारवालातयसं चिन्ता प्वंकूगु दु । येँय् म्हिगः जूगु छगू ज्याझ्वःया वक्तातय्सं समालोचना विधाया विकासया नितिं समालोचकतयत प्रोत्साहित यायेमाःगुलि बः बियादिल । राजोपाध्याय समाजं ग्वसाः ग्वःगु ज्याझ्वःया वक्तातयसं समालोचनायात सुझावया रुपय् मकाःसे आलोचनाया रुपय् काइगु प्रवृत्तीया हुनिं थ्व विधाया विकास जुइमफूगु बिचाः प्वंकादीगु खः । ज्याझ्वलय् मदुम्ह इतिहासविद् सह प्राध्यापक गोवर्धन शर्माया समालोचना सफू ‘उपन्यासया चाकलय् गिरिजा’ या पितब्वज्याः याःगु खः । समालोचक पूर्णकाजी ताम्राकारयानापं नेवाः देय् दबूया नायः पवित्र बज्राचार्य, वरिष्ठ पत्रकार अले ईल्वहँ पब्लिकेशनया प्रवन्ध निर्देशक नरेशबीर शाक्यलिसें नं सफूया पितब्वज्या यानादीगु खः । पितब्वज्या जूगु सफुतिइ नेपालभाषा साहित्य क्षेत्रया महाकवि गिरिजा प्रसाद जोशीया उपन्यासया मदुम्ह इतिहासविद् सह प्राध्यापक शर्मां समालोचना यानादीगु खः । पितब्वज्या जूगु उगु सफूयाबारे न्वःवासें वरिष्ठ पत्रकार शाक्यं समालोचना विधाय् इतिहासविद् शर्माया खुबीयात प्रशंसा यानादिल । ‘गिरिजायात साहित्य क्षेत्रय् पागल कवि धकाः धायेगु नं याः । थःगु मनय् वःगु खँ गथे खः अथे हे च्वसाया रुपय् हयेफुम्ह छम्ह स्वच्छन्दवादी नं धायेगु याः । वयकःया विचारया स्वतन्त्रतायात गोवर्धनं सरल ढंगं प्रस्तुत यानादीगु दु’ शाक्यं धयादिल । समालोचक ताम्राकारं साहित्य क्षेत्रय् गिरिजा प्रसाद जोशीया योगदानयात लुमंकुसें पितब्वज्या जूगु सफुतिं इतिहासविद् शर्मायाके दुगु समालोचकया खुबी ब्वःगु बिचाः प्वंकादिल । ‘गोवर्धन शर्मां थुगु सफुतिइ गिरिजाप्रसाद जोशीया उपन्यास समीक्षा यायेगु झ्वलय् समालोचनाया नियमयात गाक्कं बिचाः याःगु खनेदु । गाेवर्धनयाके दुने धात्थेंयाम्ह समालाेचक दुगु सफुतिं प्रमाणित याःगु दु’ समालाेचक ताम्राकारं धयादिल । मदुम्ह गोवर्धन शर्माया काय् सुभाष शर्मां थः अबु मदुगु १४ बर्ष लिपा वयकःया सफू प्रकाशन जूगुलिइ लसता प्वंकादिल । नेवाः देय् दबूया नायः पवित्र बज्राचार्य, नेवाः जातिय महासंघया नायः मनोज नेवाः खड्गीलिसें नं राजोपाध्याय समाजं थःगु पहिचान स्थापित यायेगु नितिं भाषा व संस्कृतिया संरक्षणय्र विशेष ध्यान बीमाःगु खँय् बः बियादिल । थुगु हे ज्याझ्वलय् कोरोना महामारीया इलय् संक्रमितया उपचारय् खटेजूपिं राजोपाध्याय स्वास्थ्यकर्मीत व २०७६ र ७७ सालमा एस.ई.ई परिक्षा पास जूपिं राजाेपाध्याय विद्यार्थीतयत सम्मान नं याःगु खः । समाजं सफू पितब्वज्याया नापं सफू ब्वज्या नं याःगु खः । ब्वज्याय् वेद, तन्त्र, नेपालया धर्म, संस्कार, संस्कृतिया नापं ख्यःलिसे सम्वन्धित सफूत तःगु खः ।","  २०७९ आषाढ ४, शनिबार "
बहिदार बाबु या शुटिङ्गया झ्वलय् बाशु शाही घाइते,"नेवाः फिल्मख्यःया ननस्टप फिल्ममेकर धका धयातःम्ह बाशु शाही बहिदार बाबु या शुटिङ्गया झ्वलय् बामलाक्क घाइते जुउगु दु । बीग बजेट व मल्टिकाष्ट नेवाः फिल्मया रुपय् दयेके ज्या जुया च्वंगु बहिदार बाबु षा शुटिङ्ग निदँ न्ह्यः हे न्ह्याकुगु खःसा उगु हे ईलय् कोरोनाया कारणं लकडाउन जूबले शुटिङ्ग दिकेमाःगु खः ।  आः कोरोनाया ग्याचिकु चिले धुंकुगु ताः स्वया हाकनं शुटिङ्ग न्ह्याकुगु थ्व फिल्मयात एक्शन प्रधानं फिल्मया रुपय् दयेका च्वंगु दु । बाशु शाहीया हे निर्देशनय् तयार जुइगु थ्व फिल्मय् बाशु शाहीया अपोजिट शोभा महर्जन व आराध्य लक्ष्मी खडगी हिरोइन जुया खनेदइसा थुके ख्यालिजुजु मदनकृष्ण श्रेष्ठ,राजाराम पौड्याल,रवि डंगोल, सुशील पोखरेल  ताः ई दिपा काये धुंका थौंकन्हे बाँलाक्क शुटिङ्ग न्ह्याना च्वंगु थ्व फिल्मया शनिबार शसटिं जुया च्वंगु छगू एक्शन लु या शुटिङ्ग या झ्वलय् छम्ह पात्रया किक पनेगु झ्वलय् कलाकार निर्देशक बाशु शाही या पतिंचा त्वधुगु खः । थथे पतिंचाय् घाःपाः जुइबले लुभुया हे महालक्ष्मी पोलि क्लिनिकय् यंका वासः यायेत यंकुगु खः ।  अन वयागु पतिंचा यात सुरक्षित तयेगु निंतिं स्टिल पाता तया हःगु खः । थथे घाःपाः जुउसां घाःपाः जूम्ह बाशु शाहीं उगु लु या धाःसा पूवंक क्वचायेकुगु खः ।  व धुंका आइतबार निसें दिपा काःगु थ्व बहिदार बाबु या छपू मू म्ये व छुं भचाजक शुटिङ्ग ल्यँदनिगु खँ कलाकार तथा निर्देशक बाशु शाहीं जानकारी बिउगु दुसाः निन्हु स्वन्हु ति शुटिङ्ग यायेदःसा फिल्म पूवनि धका जानकारी बिउगु दु ।","  २०७९ आषाढ ६, सोमबार "
क्रोधकला शिरोमणि कालु कमालेया डकुमेण्ट्री पितब्वज्याय् जनप्रतिनिधिपिन्त भिन्तुना ,       क्रोधकला शिरोमणि धका हस्तकला ख्यलय् नांजाम्ह प्राज्ञ  कालु कमालेया डकुमेण्ट्री पितब्वज्याय् यलय् थुगुसिइ निर्वाचित जुयादीपिं जनप्रतिनिधिपिन्त भिन्तुना देछागु दु ।  क्रोधकला शिरोमणि कालु कमालेपाखें  जनप्रतिनिधिपिन्त भिन्तुना  देछागु ज्याझ्वलय् बागमति प्रदेशया सांसद शोभा शाक्य व नेपाल ललित कला प्रज्ञा प्रतिष्ठानया कुलपति के के कर्माचार्यया विशेष उपस्थिति दूगु खः । ज्याझ्वलय् क्रोधकला शिरोमणि कुमाले भाजुं यलया नव निर्वाचित मेयर चिरिबाबु महर्जनया नापनापं यलया दक्व वडाया वडानायः व यल महानगरपालिका या कार्यपालिका दुजः पिन्त खादाँ क्वखाएका भिन्तुना देछाना दीगु खः।  थ्वहे ज्याझ्वलय् क्रोधकला शिरोमणि कालु कमालेया आधिकारिक वेबपेज नं सार्वजनिक याःगु खःसा उकिया नापनापं वयकया डकुमेण्ट्री पितब्वज्या नं जूगु खः।  कुमार यात्रुं च्वयादीगु थ्व डकुमेण्ट्रीया अवधारणाव सम्पादन नवराज लामां यानादीगु खः । थुगु डकुमेण्ट्री कालु कुमालेया आधिकारिक वेब साइट या नापनापं युट्युब य् तयातःगु दु ।  ज्याझ्वलय् क्रोधकला शिरोमणि कालु कमाले फाउण्डेशनया राकेश अवालें लसकुस न्वचुतसे फाउण्डेशन व थः अबुजु क्रोधकला शिरोमणि कालु कमालेया बारे खँ तयादिल । ज्याझ्वलय् यल महानगरपालिकाया मेयर चिरिबाबु महर्जनं यलय् कालु कुमाले थेंजाम्ह क्रोधकला शिरोमणि दुगु धइगु गौरवया खँ खः धका धयादिसे वयकया सम्मानय् महानगरपालिका पाखें छगू विशेष कथंया पलाः ल्ह्वनेगु योजना दुउगु खँ नं कनादिल ।,"  २०७९ आषाढ ७, मंगलबार "
सिनाज्या म्येया म्युजिक भिडियो पितब्वज्या,"   नेपालभाषाया संगीतख्यलय् छपाः न्हूगु ख्वापाः जुया पिलूवःम्ह म्ये च्वमि सुरेन्द्र महर्जनं च्वयादीगु  सिनाज्या म्येया म्युजिक भिडियो बुधबार छगू ज्याझ्वःया दथुइ पितब्वज्या जुल ।  नेपाल मजदुर किसान पार्टीया केन्द्रिय छ्यान्जे सांसद प्रेम सुवालं मूपाहाँ कथं उगु म्युजिक भिडियो पितब्वज्या यानादीगु खः । वयकलं थः नं छम्ह किसान जुउगुलिं थ्व म्येया प्याखनं थःयात बाँलाक सालाकाःगु खँ कनादिल । थौंकन्हेया राजनैतिक लकस स्यनावना च्वंगु दु धका धासे थ्व म्ये प्याखनं झीसं बुँ ज्या यायेत बुँ लयंकातयेमाः धका सन्देश बिउगु नं बाँला धका धयादिल ।  ज्याझ्वलय् लोककवि राजभाइ जकःमिं म्येया थीथी पक्षयात दुवाला दिल । म्ये च्वमि सुरेन्द्र महर्जनं च्वयादीगु थ्व म्येयात शिव शाहीं लसय् हनादीगु खः ।   शिव शाही व रत्नशोभा महर्जनया  दिपक महर्जन ,रुपा प्रजापति,मैंंया प्रजापति, सरिता सिन्चुरी , सिरपा खडगी व भुपेन शाक्य पिन्सं हालादीगु थ्व म्येया प्याखनय् मंगलदेवी महर्जन,दिपक महर्जन, शान्ता प्रजापति, सुरेन्द्र महर्जन,  शान्तराज महर्जन,मैया महर्जन, स्वर्णिमा प्रजापति, बनि महर्जन , मदन श्रेष्ठ , शिला प्रजापति,मेरिका प्रजापति  लगायत आपालं कलाकारपिन्सं अभिनय यानातःगु दु । सुरेन्द्र महर्जनया हे निर्देशनय् तयार जुउगु थ्व म्युजिक भिडियो या सम्पादक व क्यामेरामाएन राजेन्द्र डंगोल खः ।","  २०७९ आषाढ ९, बिहिबार "
कोरोना प्रभावित पत्रकार व नेवाः मिडिया हाउसया समस्याबारे सहलह,"नेपालभाषाया सन्चारख्यलय् बिस्कं म्हसिका दयेकेत ताःलागु लहना मिडियाया ग्वसालय् विहीबार कोरोना प्रभावित पत्रकार व नेवाः मिडिया हाउसयाबारे बृहत अन्तर्क्रिया ज्याझ्वः जूगु दु । लहना मिडियाया नायः नृपेन्द्र लाल श्रेष्ठया सभानायसुइ जुउगु उगु ज्याझ्वलय् ये महानगरपालिकाया पूर्व मेयर विद्यासुन्दर शाक्यं थःगु कार्यकालय्  नेपालभाषा, संस्कृति, सम्पदा लगायत थीथी ख्यलय् बाँलाक लुधंक्क ज्या यायेखंगु खँ न्ह्यथंसे आः थ्व निरन्तर मजूसा थः सतकय् कुहाँ वयेत तयार दु धका उद्घोष  याना दिल । लहना या व्यवस्थापक सुरेन्द्रभक्त श्रेष्ठं लसकुस न्वचु तयादीगु उगु ज्याझ्वलय् नेवाः पत्रकार राष्ट्रिय दबूया केन्द्रिय नायः सुरजबीर बज्राचार्य , दबुया मूछ्यान्जे सुनिल महर्जन , न्वकु रचना श्रेष्ठ , निवर्तमान नायः श्रीकृष्ण श्रेष्ठ, सल्लाहकारपिं सुरेश किरण मानन्धर व विजयरत्न असंबरे, आदिबासी जनजाति पत्रकार संघ फोनिजया न्वकु अमरध्वज लामा, नेवाः टिभिया कजि नबिन जोशी, समाचारडेस्क डटकमया बिराजकाजी राजोपाध्याय या नापनापं सन्चारकःमिपिं सुगतरत्न सिन्दुराकार,रेखा शाक्य लगायतं थःथःगु विचा तयादीगु खः ।","  २०७९ आषाढ १०, शुक्रबार "
"""म्युजियम""या निर्देशकं “व मनू सू मनू?” ज्वना वइगु","        ""म्युजियम"" नांयागु तसकं बयबय् जुउगु  शर्ट फिल्म दयेका सिरपा तकं त्याकादीम्ह रजिन महर्जनया नेपालभाषाया म्यूजिक भिडियो “व मनू सू मनू?”  थ्वहे वइगु असार २० गते कीर्तिपुर सिनेप्लेक्स कीर्तिपुरय् प्रिमियर जुइत्यंगु दु  ।  मगन ईन्टरटेनमेन्टया ब्यानरय्  दयेकुगु थुगु म्यूजिक भिडियोया निर्देशनया नापनापं छायांकन  नं रजिन महर्जनं यानादीगु खःसा थुकिया पूवंक शुटिंग किपू नगर दुने हे  याःगु खः ।  राजेन्द्र डंगोलया सलय् थ्वया च्वंगु थ्व म्ये भुवन महर्जनं च्वयादीगु व लसय् हनादीगु खः ।  थुगु म्येया संगीत संयोजन सुरेन्द्र महर्जनं यानादीगु खःसा म्ये यात जिवन्त यायेगु निंतिं थुकी किपूया नांजाःम्ह कलाकार लक्ष्मी कुमार महर्जनं ग्वाहालि यानादीगु दु ।   पवन प्याकुरेलं निर्माण नियन्त्रण यानादीगु थुगु म्यूजिक भिडियो मगन ईन्टरटेनमेन्टया युट्युव च्यानलं सार्वजनिक यायेत्यंगु दु ।","  २०७९ आषाढ ११, शनिबार "
शंखधर साख्वालया लोककल्याणकारी ज्यायात कया विचार गोष्ठी,"        नेपाल सम्बत् या प्रवर्तक शंखधर साख्वाःया लोक कल्याणकारी पक्षयात कयाः छगू विचाः गोष्ठी जुउगु दु।   बौद्ध युवा कमिटी ललितपुरया ग्वसालय् उगु ज्याझ्वलय् न्ववासें भिक्षु कोण्डन्यं बुद्ध जुइत माःगु थीथी पारमिता मध्ये न्हापांगु पारमिता धइगु दान पारमिता खः, शंखधर साख्वालं थःगु सम्पत्तिं जनताया ऋण मुक्त यानाः दानपारमिता पूवंकूगु दु धका धयाबिज्यात।अथेहे छम्ह मूवक्ता कथं नेवाः पत्रकार दबूया पुलांम्ह नायः श्रीकृष्ण महर्जनं शंखधर साख्वालं नेपाल सम्बत् जक नीस्वंगु मखुसें जनताया सेवा यायेगु लोककल्याणकारी भावना नं स्यना थकुगु खँ न्ह्यथना दिल  ।  ‘नेपालभाषा टाइम्स’ या सम्पादक सुरेश किरण मानन्धरं नेपाल सम्बत् बारे न्ववाना दिसे प्रचलित आपालं सिद्धान्तत मध्ये शंखधर साख्वालं जनताया त्यासा पुला बिल धइगु सिद्धान्तयात यक्वस्यां नाला काल धका धयादिल।यल महानगरपालिका ३ वडाया अध्यक्ष श्रीगोपाल महर्जन मूपाहां कथं झायादीगु ज्याझ्वः समितिया नायः सतिश शाक्यया सभापतित्वय् जूगु खःसा ज्याझ्वलय्  बौद्ध युवा कमिटी ललितपुरया पुलांम्ह नायः सुनिल महर्जनं लसकुस यासे विचार गोष्ठीया मू आज्जु धइगु नेपाल सम्बतया प्रवर्तक शंखधर साख्वाःया थीथी सुलाच्वंगु पक्ष उलेगु खः धका धयादिल ।","  २०७९ आषाढ ११, शनिबार "
मंकाः खलः यलया वइगु शनिबार न्हूगु नेतृत्व ल्यइगु,"पीस्वदँ न्हय् पलिस्था जूगु  नेपालभाषा मंकाः खलः यलया झिंस्वक्वःगु तःमूँज्यां वंगु शनिबार क्वचाःगु दुसाः आः न्हुगु नेतृत्व ल्ययेत्यगु दु । उकिया निंतिं वइगु असार १८ गते चुनाव जुइत्यगु दु।  चुनावय् नायः पदया निंतिं नेपालभाषा मंकाः खलः यलया छयाञ्जे हिराकाजी महर्जन व सल्लाहकार शाक्य सुरेनया उम्मेदवारी लाःगु दुसाः झिनिम्हदुज पदया निंतिं राजाराम तण्डुकार, विनोद ताम्रकार, बेखारत्न महर्जन, कुष्ण गोपाल भायो, बाबुराजा महर्जन, उकुलाल महर्जन, राजु ताम्रकार, महेन्द्रलाल महर्जन, राजेन्द्र महर्जन, शैलेन्द्रकुमार शाक्य, प्रेम महर्जन, फरिन्दा महर्जन, रमना महर्जन बज्राचार्य व राजेश बज्राचार्य पिन्सं थःगु उम्मेदवारी बियादीगु दु ।  थ्वहे झ्वलय् नेपालभाषा मंकाः खलः यलया झिंस्क्वःगु तःमून्ज्या वंगु शनिबाः त्यागलय्  मंकाः खलःया हलय् जूगु दु । नेपालभाषा मंकाः खलः यलया नायः ऋषिप्रसाद श्रेष्ठया सभानायसुइ जुउगु उगु तःमून्ज्याया उलेज्या यल महानगरपालिकायया प्रमुख चिरीबाबु महर्जनं यानादीगु खः।  ज्याझ्वलय् यल महानगरपालिकायया प्रमुख चिरीबाबु महर्जनं यल महानगर दुनेया सामुदायिक स्कूलय् स्वंगु तगिंतक नेपालभाषाया पाठ्यक्रम ब्वंकेगु ज्या थ्वहे शैक्षिक सत्रनिसें शुरू जूगु दु धका धयादिल।  ज्याझ्वलय् नेवाः देय् दबुया  न्वकु उमेश स्थापित, नेपालभाषा मंकाः खलः यलया पूलापिं नायः भुवनेश्वर जोशी, डा पुष्पराज राजकर्णिकार, किरण शाक्य, नेपालभाषा मंकाः खलः यलया नायः ऋषिप्रसाद श्रेष्ठ,  मंकाः खलः यलया छयाञ्जे हिराकाजी महर्जन व मंकाः खलः यलया दाभंरी विनोद ताम्रकारं भाषा साहित्यया थपू यायेगु लागि नेपालभाषा मंकाः खलः यलं म्हितावयाच्वंगु भूमिकायात कया खँ तयादीगु खः। मंकाः खलः यलया पूलांम्ह नायःपिं जुलुमलाल चित्रकार, सुरेश प्रधान, मंकाः खलः यलया सल्लाहकारलिसें वडा ल्याः ७ या अध्यक्ष कुल बहादुर महर्जन लगायतया ब्वति दुगु खः।  पीस्वदँ न्हय् पलिस्था जूगु  नेपालभाषा मंकाः खलः यलया झिंस्वक्वःगु तःमूँज्यां वंगु शनिबार क्वचाःगु दुसाः आः न्हुगु नेतृत्व ल्ययेत्यगु दु । उकिया निंतिं वइगु असार १८ गते चुनाव जुइत्यगु दु।  चुनावय् नायः पदया निंतिं नेपालभाषा मंकाः खलः यलया छयाञ्जे हिराकाजी महर्जन व सल्लाहकार शाक्य सुरेनया उम्मेदवारी लाःगु दुसाः झिनिम्हदुज पदया निंतिं राजाराम तण्डुकार, विनोद ताम्रकार, बेखारत्न महर्जन, कुष्ण गोपाल भायो, बाबुराजा महर्जन, उकुलाल महर्जन, राजु ताम्रकार, महेन्द्रलाल महर्जन, राजेन्द्र महर्जन, शैलेन्द्रकुमार शाक्य, प्रेम महर्जन, फरिन्दा महर्जन, रमना महर्जन बज्राचार्य व राजेश बज्राचार्य पिन्सं थःगु उम्मेदवारी बियादीगु दु ।  थ्वहे झ्वलय् नेपालभाषा मंकाः खलः यलया झिंस्क्वःगु तःमून्ज्या वंगु शनिबाः त्यागलय्  मंकाः खलःया हलय् जूगु दु । नेपालभाषा मंकाः खलः यलया नायः ऋषिप्रसाद श्रेष्ठया सभानायसुइ जुउगु उगु तःमून्ज्याया उलेज्या यल महानगरपालिकायया प्रमुख चिरीबाबु महर्जनं यानादीगु खः।  ज्याझ्वलय् यल महानगरपालिकायया प्रमुख चिरीबाबु महर्जनं यल महानगर दुनेया सामुदायिक स्कूलय् स्वंगु तगिंतक नेपालभाषाया पाठ्यक्रम ब्वंकेगु ज्या थ्वहे शैक्षिक सत्रनिसें शुरू जूगु दु धका धयादिल।  ज्याझ्वलय् नेवाः देय् दबुया  न्वकु उमेश स्थापित, नेपालभाषा मंकाः खलः यलया पूलापिं नायः भुवनेश्वर जोशी, डा पुष्पराज राजकर्णिकार, किरण शाक्य, नेपालभाषा मंकाः खलः यलया नायः ऋषिप्रसाद श्रेष्ठ,  मंकाः खलः यलया छयाञ्जे हिराकाजी महर्जन व मंकाः खलः यलया दाभंरी विनोद ताम्रकारं भाषा साहित्यया थपू यायेगु लागि नेपालभाषा मंकाः खलः यलं म्हितावयाच्वंगु भूमिकायात कया खँ तयादीगु खः। मंकाः खलः यलया पूलांम्ह नायःपिं जुलुमलाल चित्रकार, सुरेश प्रधान, मंकाः खलः यलया सल्लाहकारलिसें वडा ल्याः ७ या अध्यक्ष कुल बहादुर महर्जन लगायतया ब्वति दुगु खः। ","  २०७९ आषाढ १३, सोमबार "
बीरेन्द्र नारायण श्रेष्ठया अध्यक्षताय् चलचित्र संघया न्हूगु ज्यासना पुचः," नेपाःया संकिपाख्यःया दकले पुलांगु संगठन नेपाल चलचित्र संघया सोमबार च्वंगु मुन्ज्यां नव निर्वाचित कार्य समितिया पदभार क्वछिउगु दु । संघया विधान कथं निर्वाचनय् अध्यक्ष पद छगू जक  क्वःछिना तइगु खःसा मेमेगु पदया निंतिं निर्वाचनय् त्यानावःपिं पदाथिकारी या पदभार कार्य समितिया  बैठकं क्वछिइगु खः ।  संघया अधिवेशन वंगु जेठ २१ गते क्वचाःगु खः । संघया विधान कथं  अध्यक्ष बिरेन्द्र नारायण श्रेष्ठया नायःसुइ च्वंगु मुन्ज्यां  प्रथम उपाध्यक्ष कुबेर शर्मा ,द्वितिय उपाध्यक्ष गोपालकाजी कायस्थ व तृतिय उपाध्यक्ष भाष्कर ढुंगानायात ल्यःगु खःसा  महासचिव नरेन्द्र महर्जनयात क्वछिउगु ख ।  अथेहेतुं उप-महासचिव ओम जैसी , कोषाध्यक्ष कपिल द्वा यात ल्यःगु खः । थ्वहेझ्वलय् ज्यासना पुचलय् मिजास पोखरेल,निरज कार्की,गोविन्द बहादुर शाही, चैतन्य बराल,युवराज प्रसाई,प्रज्वल शमशेर जबरा,सुरेन्द्र कुमार थापा, राजकुमार श्रेष्ठ व दिप्रश शाक्य तःगु दु ।अथेहेतुं पुर्वान्चल सभापति निरज गुप्ता,पश्चिमान्चल सभापति केदार प्रसाद पराजुली क्वछिउगु दु । सोमबार च्वंगु बैठकं उपत्यका समितिया सभापति सुरेन्द्र कुमार थापा व उपसभापतिमा दुर्गालाल प्रधान,सचिव सुरेन्द्र तण्डुकार व दुजलय् रितेश थकुलवट यात ल्यःगु खः ।   प्रदर्शन सभापति प्रज्वल शमशेर जबरायात ल्यःगु मुन्ज्यां वितरण सभापति गोविन्द बहादुर शाही यात क्वछिउगु खः । ज्यासना पुचलय् संघया निवर्तमान अध्यक्ष मधुसुदन प्रधान पदेन दुजःया रुपय् दुथ्यागु दु । संघया  सल्लाहकारय् राजकुमार पोखरेल,नकिम उद्दिन,प्रदिप कुमार उदय व अर्जुन श्रेष्ठ यात ल्यःगु दु । ","  २०७९ आषाढ १४, मंगलबार "
लुभुइ पवन जोशीया न्हूगु म्युजिक भिडियो,"नेवाः संकिपा व कलाकारिख्यःया छम्ह पुलांम्ह व नांजाम्ह कलाकःमि पवन जोशीया निर्देशनय्  यलया साँस्कृतिक नगर लुभुइ छगू म्युजिक भिडियो या शुटिङ्ग क्वचायेकुगु दु । वंगु शनिवार शुटिङ्ग जूगु थ्व म्युजिक भिडियोया बोल "" छंगु जिगु मतिना "" खः ।   संकिपा व कलाकारिख्यलय् न्येयदँ बितेयानादी धुंकुम्ह पुलांम्ह कलाकःमि पवन जोशी थःम्हं हे च्वयादीगु थ्व म्येय्  कृष्ण महर्जन व सरस्वति मानन्धरं सः बियादीगु खः । थुके अमर शाक्य व दिश्मा श्रेष्ठ शाक्यं अभिनय यानादीगु दु । थुकिया कोरियोग्राफि व समाज्या उमिशा पाण्डें यानादीगु खः । कृष्णभक्त श्रेष्ठ केबिएस लुभुया परिकल्पनाय् तयार जुया च्वंगु थ्व म्येया सम्पादन व  निर्दशन शैलेश श्रेष्ठं यानादीगु खः ।","  २०७९ आषाढ १४, मंगलबार "
नेवाः पहिचान : थीथी आयामया राष्ट्रिय गोष्ठी क्वचाल," हलिं नेवाः दबू नेपाः देय् मू कवः  वल्ड नेवाः अर्गनाईजेशन, नेपाः च्याप्टरया ग्वसालय् जुउगु नेवाः पहिचान : थीथी आयाम  विषय राष्ट्रिय गोष्ठी शनिवार क्वचाःगु दु ।  उगु गोष्ठीया उलेज्या शुक्रबार मूपाहाँ संघीय मामिला तथा सामान्य प्रशासन मन्त्री राजेन्द्र श्रेष्ठ यानादिगु खः। उलेज्याझ्वलय् पुलाम्ह येँ महानगरपालिकाया मेयर बिद्यासुन्दर शाक्ययात  येँदेया स्कुलय् नेवाः भाय् शिक्षण ज्या न्ह्याकेगु लगायत सम्पदा व संस्कृतिया संरक्षणय् ज्वमदुगु ज्यायानादीगुलिं सम्मान यानाः ज्याझ्वः न्ह्याकुगु खः । अथेहेतुं वल्ड नेवाः अर्गनाईजेशन, नेपाः च्याप्टरया निवर्तमान नायः शाक्य सुरेनयात नं  गोष्ठीइ मूपाहाँ मन्त्री श्रेष्ठं सम्मान यानादीगु खः ।  हलिं नेवाः दबू नेपाः देय् मू कवःया न्वकु रमेशमान मुनिकारं लसकुस न्वचु विया न्ह्याःगु उगु ज्याझ्वलय् डा. मिलन शाक्यजुं नेवाः पहिचान थीथी आयाम विषयलयु मू न्वचु बियादीगु खः । उगु ज्याझ्वलय् मूपाहां मन्त्री श्रेष्ठं  दोसल्ला गां न्ययका हनापौ देछाया येँ महानगर पालिकाया निवर्तमान मेयर विद्यासुन्दर शाक्यजुयात  हनेज्या यानादीगु खः । हलिं नेवाः दबू नेपाः देय् मू कवःया पूर्वनायो भाजु पुष्कर माथेमां गोष्ठी ज्याझ्वःया उपादेयता व ज्याझ्वः गुकथं न्ह्याइ धैगु बारे जानकारी बियादीगु उगु गोष्ठीस हलिं नेवाः दबू नेपाः देय् मू कवःया मूछ्याञ्जे सुदयराज शिलाकारं न्ह्याकादीगु खः ।   उगु ज्याझ्वलय् मन्त्री श्रेष्ठं पहिचानया विषयवस्तुयात कःघाना थःगु विचाः प्वंकादिल । थुकथं हे उगु ज्याझ्वलय् नेवाः देय् दबूया नायः पवित्र बज्राचार्य, येँ महानगर पालिकाया पूर्वमेयर विद्यासुन्दर शाक्य, हलिं नेवाः दबूया केन्द्रीय मूछ्याञ्जे  समन्त बज्राचार्य, नेवाः पत्रकार राष्टिय दबूया वरिष्ठ न्वकु नृपेन्द्र लाल श्रेष्ठ लगायतं नेवाः पहिचान लगायतया विषयवस्तु कःघाना थःथःगु नुगः खँ तयादीगु खः । उगु ज्याझ्वलय् हलिं नेवाः दबूया केन्द्रीय नायो सिजन श्रेष्ठं नं भिंतुना सन्देशयात इन्टरनेट मार्फत न्ह्यब्वःगु खः ।   गोष्ठीया उलेज्याझ्वःया सभापति भाजु सुरेन्द्र भक्त श्रेष्ठं गोष्ठीयात कःघाना थीथी खँ तया उलेज्या सभा क्वचायकादीगु खः ।  उखुन्हु हे ज्याझ्वलय् नेवाः पहिचान नाप सम्बन्धित नेवाः आन्दोलन, शिक्षा, संचार, संस्कृति थेंज्याःगु थीथी ख्यःयात कयाः दुग्यंगु विश्लेषण सहितया ज्यापौत थीथी नेवाः विद्धानपिन्सं न्ह्यब्वयादिल ।   थुगु ज्याझ्वः नेवाः बौद्धिक अभ्यासया सन्दर्भय् छगू बिस्कं कथंया ज्याझ्वः जुइगु नं ग्वसा खलकं आशा कया थूगु ज्याझ्वः न्ह्याकागु खः धका जानकारी बिल । उलेज्या क्वचायेका  न्हापांगु न्हि शुक्रबार प्रा.डा. ओमकारेश्वर श्रेष्ठया  नायःसुइ न्ह्याःगु उगु गोष्ठीस डा. चुन्दा बज्राचार्यजुं  नेवाः पहिचानया थीथी आयामय् शिक्षण प्रणालीइ नेपालभाषा विषयक ज्यापौ न्ह्यब्वःयादीगु खः । थुकथं हे सुरेश किरण मानन्धरं  नेवाः मिडिया थौंया अवस्था विषयक ज्यापौ न्ह्यब्वःयादीगु खःसा शरद कसाःजुं नेपाल लिपि विषयक ज्यापौ न्ह्यब्वःयादीगु खः । थुगु सत्रय् सभानायः भाजु ओमकारेश्वर श्रेष्ठं ज्यापौयात कःघाना  टिप्पणी यानादीगु खः । उगु ज्याझ्वलय्  डा. विजय सैंजुया सभा नायःसुइ  किरण केन रन्जितं डायस्पोराय्  नेवाः विषयक ज्यापौ न्ह्यब्वया दिलसा प्रेमराज शिल्पकारपाखेृ  नेवाः पहिचानया आन्दोलनय् कमजोर संस्थागत अभ्यासया ज्यापौ व श्यामकृष्ण मानन्धरपाखें  थौंया इलय् नेपाल सम्बत व शंखघर साख्वाः विषयक ज्यापौ न्ह्यब्वःयादीगु खः ।  सभा नायः डा. बिजय सैंजु ज्यापौयात कःघाना टिप्पनी याना  उगु ज्याझ्वः क्वचायकादीगु् खः ।  उगु ज्याझ्वलय् थीथी बौद्धिक व्यत्तित्वपिन्सं थीथी विषयया ज्यापौ न्ह्यब्वःया नेवाः सरोकारया पक्षय् बहस जूगु दुसा न्ह्यब्वःगु ज्यापोयात कःघाना सहभागिपिं नाप नं अन्तरकृया नं जुल ।  थुगु राष्टिय गोष्ठी विनायक मल्टी भेन्यू खुसिबँुइ जूगु दु । निन्हु खुन्हु असार १८ गते शनिवाः प्रा.डा. पुरुषोतम लोचन श्रेष्ठया नायःसुइ व डा. राजन लाल जोशीया नायःसुइ थीथी विद्धानपिं पाखें थीथी विषयया ज्यापौ न्ह्यब्वःगु खः । शनिबाः  स्वंगुगु सत्रय् जितेन्द्र बज्राचार्यं नेवाः संस्कृतिइ गणेश, शोभा श्रेष्ठं हाकु पटासी , वरिष्ठ पत्रकार पुष्करभक्त माथेमां नेवाः पहिचानय् अतिक्रमण विषय कार्यपत्र  न्ह्यब्वःगु खः । प्यंगुगू सत्रय् राजनलाल जोशीया अध्यक्षताय् नेवाः अमूर्त संस्कृति अन्तर्गत पत्रकार रत्न मनं येँया पून्हि, विराजकाजी राजोपाध्यायं ख्येँ संगः व त्रिरत्न मानन्धरं दाफा यात कयाः कार्यपत्र न्ह्यब्वःगु खः ।  अथेहे  लोककवि राजभाई जकःमीं संकलन यानादीगु नेवाः पुर्खा विषय सचित्र सफू नं लोकापर्ण याःगु खः। थुगु ज्याझ्वः नेपालभाषा व संस्कृति नापनापं समसामयिक विषययात कया जनमत दयकेगु आजु तयाःयानाःगु खँ नेपाः च्याप्टरया अध्यक्ष सुरेन्द्रभक्त श्रेष्ठं  जानकारी बियादीगु दु ।","  २०७९ आषाढ १९, आइतबार "
जनबहाद्यः जात्राय् ग्वाहालि याःपिन्त सुभाय् देछाल," नेपालमण्डल स्वनिगःया प्यम्ह करुणामय मध्ये येँया कनक चैत्य महाविहार जनबहालय् बिराजमान जुया बिज्याम्ह अार्यावलोकितेश्वर करुणामय धका धयातम्ह सेताे मछिन्द्रनाथ जात्रा व्यवस्थापन समितिपाखें जनबहाः द्यः जात्रा याउँक, अपुक क्वचाःगु लसताय् जात्राय् थःथःगु  ख्यःपाखें ग्वाहालियानादिपिं सकसितं सुभाय् पाै लःल्हायेगु ज्या शुक्रबार जनबहाः दुने छगू ज्याझ्वःयाना क्वचायेकुगु दु ।  उगु ज्याझ्वलय् मू पाहाँ कथं वर्तमान उपप्रमुख सुनिता डंगाेल झायादीगु खः । लिसें निवर्तमान मेयर विद्या सुन्दर शाक्य व उपप्रमुख हरिप्रभा खड्गी श्रेष्ठया नं उपस्थिति दूगु खः । जात्रा व्यवस्थापन समितिया कजि नापनापं २५ वडाया निवर्तमान अध्यक्ष नीलकाजी शाक्यया सभानायसुइ न्ह्यागु उगु ज्याझ्वलय् निवर्तमान मेयर शाक्यं थःपिनिगु कार्यकालय् जनबहाद्यः दिगि छेँया नापनापं मू देगःया जिर्णोद्वार ज्याय् येँ महानगरपालिकाया मेयरया हैसियतं ग्वाहालि याये खना लसता वल धका धयादिलसा येँ देय जक मखु गुलिखे मेमेगु थायया सम्पदा संरक्षणय् नं ग्वाहालि याये खन धका धयादिल ।  मूपाहाँ डंगोलं येँ देया मूर्त अमूर्त संस्कृति धइगु  येँ देया जक मखसे नेपाःदेया हे गौरव खः धका धासे थःम्हेसिनं थुकिया संरक्षणय् भतिचा हे लिउने लाके मखु धका धयादिल ।नेपालमण्डल स्वनिगःया प्यम्ह करुणामय मध्ये येँया कनक चैत्य महाविहार जनबहालय् बिराजमान जुया बिज्याम्ह अार्यावलोकितेश्वर करुणामय धका धयातम्ह सेताे मछिन्द्रनाथ जात्रा व्यवस्थापन समितिपाखें जनबहाः द्यः जात्रा याउँक, अपुक क्वचाःगु लसताय् जात्राय् थःथःगु  ख्यःपाखें ग्वाहालियानादिपिं सकसितं सुभाय् पाै लःल्हायेगु ज्या शुक्रबार जनबहाः दुने छगू ज्याझ्वःयाना क्वचायेकुगु दु ।  उगु ज्याझ्वलय् मू पाहाँ कथं वर्तमान उपप्रमुख सुनिता डंगाेल झायादीगु खः । लिसें निवर्तमान मेयर विद्या सुन्दर शाक्य व उपप्रमुख हरिप्रभा खड्गी श्रेष्ठया नं उपस्थिति दूगु खः । जात्रा व्यवस्थापन समितिया कजि नापनापं २५ वडाया निवर्तमान अध्यक्ष नीलकाजी शाक्यया सभानायसुइ न्ह्यागु उगु ज्याझ्वलय् निवर्तमान मेयर शाक्यं थःपिनिगु कार्यकालय् जनबहाद्यः दिगि छेँया नापनापं मू देगःया जिर्णोद्वार ज्याय् येँ महानगरपालिकाया मेयरया हैसियतं ग्वाहालि याये खना लसता वल धका धयादिलसा येँ देय जक मखु गुलिखे मेमेगु थायया सम्पदा संरक्षणय् नं ग्वाहालि याये खन धका धयादिल । मूपाहाँ डंगोलं येँ देया मूर्त अमूर्त संस्कृति धइगु  येँ देया जक मखसे नेपाःदेया हे गौरव खः धका धासे थःम्हेसिनं थुकिया संरक्षणय् भतिचा हे लिउने लाके मखु धका धयादिल ।","  २०७९ आषाढ १९, आइतबार "
मंकाःखलःयलय् हिराकाजी महर्जन वल,"   नेपालभाषा मंकाःखलःयलया तःमुन्ज्या धुंका जुउगु निर्वाचनया लिच्व कथं न्हूम्ह कथं  नायःहिराकाजी महर्जनयात ल्यःगु दु । वयकलं ३१८ मतल्याः हया नायः पद त्याकादीगु खःसा वयकया निकटतम प्रतिद्वन्द्वी शाक्य सुरेनं १६१मत हःगु खः ।  मेपिं दुजःलय् मतल्या कथं बिनोद ताम्रकार,बाबुराजा महर्जन,रमना महर्जन बज्राचार्य,फरिन्दा महर्जन,राजेश बज्राचार्य,बेखारत्न महर्जन,राजु ताम्रकार,उकुलाल महर्जन,शैलेन्द्रकुमार शाक्य,राजेन्द्र महर्जन, प्रेम महर्जन व महेन्द्र लाल महर्जन यात ल्यःगु दुसाः मंका खलःया विधान कथं लिपा कार्य समितिया बैठकं पदभार क्वछिइगु खँ निवर्तमान नायः ऋषिप्रसाद श्रेष्ठं जानकारी बियादिल ।   नेपाल भाषा मंकाः खलः यलया ज्या सनाः पुचलय् झिंन्याम्ह दुज दइगु व्यवस्था दु। उकिइ छम्ह नायःलिसे झिंनिम्ह निर्वाचित दुजनिर्वतमान नायः व छम्ह मनोनित दुजनापं झिंन्याम्ह दुज दइगु व्यवस्था दु ।नेपाल भाषा मंकाः खलः यलय् ३९० म्ह आजिवन दुजलिसे ८०० लं मल्याक दुज दु । ","  २०७९ आषाढ १९, आइतबार "
किपूलिइ बिस्कं म्हसिका  दुम्ह पात्रयात कया म्युजिक भिडियो पिदन,"          मगन ईन्टरटेन्टमेन्टया लुखां पिदंगु नेपालभाषाया चारित्रिक भाव व भूमिकाया म्ये ‘व मनू सु मनू?’ या म्युजिक भिडियो पितब्वज्या जूगु दु । थुगु म्युजिक भिडियोया पितब्वज्या नांजाम्ह कलाकार मदनदास श्रेष्ठया मूपाहाँसुइ  ज्याझ्वः किपूया पांगाय् च्वंगु कीर्तिपुर सिनेप्लेक्सय्  जूगु खः । थ्व म्यूजिक भिडियो ने.सं. ११४२ दिल्लाथ्व पंचमि (२०७९ असार २० गते) सोमवाः न्हिनसिया २ ता इलय् मगन ईन्टरटेन्टमेन्टया यूट्युब च्यानलपाखें नं सार्वजनिक याःगु दु ।  म्येच्वमि व लय् चिनामि लिसें आः नकतिनि जक जूगु पेजथ्री पब्लिक च्वाईस म्युजिक अवार्ड ११४२ य् ‘यः मां...’ म्येपाखें उत्कृष्ट आधुनिक संगीतकारया अवार्ड त्याकेत ताःलाम्ह भुवन महर्जनया म्येग्वः व लसय् तयार जूगु थुगु म्येय् थौंकन्हय् हङकङय् च्वनादीम्ह म्येहालामि राजेन्द्र डंगोलं सः बियादीगु खः ।  थुकिया संगीत संयोजन नांजाःम्ह संगीतकःमि सुरेन्द्र श्रेष्ठं यानादीगु दु । ऐतिहासिक व सांस्कृतिक नगर किपूया इतिहासय् छगू ब्यागलं विशेषता दयेकाः वःम्ह छम्ह पात्रया चरित्रयात थुगु म्युजिक भिडियोय् न्ह्यब्वयातःगु दु ।  थ्यंमथ्यं झिंन्यादं न्ह्यःया इलय् किपुलिइ भारी कुबिइगु ज्या यानावःम्ह छम्ह पात्रया लिपांगु अवस्थाया बाखं थुगु म्युजिक भिडियोय् कःघानातःगु दु । साहित्यकार लिसें कलाकार लक्ष्मीकुमार महर्जन उदासया मू भूमिका दूगु थुगु म्युजिक भिडियोया छायांकन, सम्पादन व निर्देशन सशक्त युवा कलाकःमि रजिन महर्जनं यानादीगु खः ।  देवेन्द्र महर्जन, अन्नु महर्जन , नरेन्द्र महर्जन, ज्ञानीशोभा महर्जन व धनबहादुर महर्जन लिसेलिसें थीथी मेमेपिं कलाकारपिनिगु अभिनय दुथ्याःगु थुगु म्युजिक भिडियो  किपूया थीथी थासय् छायांकन यानातःगु दु । म्युजिक भिडियोया कलर ग्रेडिङ्ग संजीवरत्न शाक्यं यानादीगु दुसा सहायक निर्देशन विक्रम महर्जन यानादीगु दु । अथेहे, कला निर्देशन रेलिजा श्रेष्ठं यानादीगु दु । म्ये पितब्वज्या ज्याझ्वलय् मूपाहाँ मदनदास श्रेष्ठ , निर्दशक रजिन महर्जन व मू कलाकार लक्ष्मीकुमार महर्जनं नुगःखँ तयादीगु खः ।","  २०७९ आषाढ २०, सोमबार "
संसार्स अनलाइन टेलिभिजनया वेब सिरिज सौभाग्य  ,"    नेपालभाषाया संकिपा व संगीतख्यलय् तसकं  ल्हाज्वम्ह  कलाकःमि स्वतन्त्रसंसार महर्जनया संसार्स अनलाइन टेलिभिजनया निंतिं संसार क्रियशन्स नेपालया कुतलय्  नारी संवेदना या बाखं ज्वना  सौभाग्य  नांयागु सामाजिक वेब सिरिज याकनं हे पिहाँ वयेत्यंगु दु ।  प्रेमहा संसार महर्जनया पितब्वया कथं पिहाँ वइगु थ्व सिरिजया च्वमि व निर्देशक प्रदीप सिं थापा खः । थुकिया कार्यकारी निर्माता स्वतन्त्र संसार महर्जन खःसा वयकलं हे ग्राफिक्स व सम्पादनया ज्या नं यानादी ।  थुकिया छायांकार दीप शेपाली,मेक अप रोजी कार्की,निर्माण नियन्त्रक उजय शाही,निर्माण ब्यवस्थापक विष्णु भक्त डंगोल खःसा म्ये च्वमि दीपक विवश आशु अले म्येयात लसय् हयादीम्ह मन्जु नकःमि खः । संगीत संयोजन बुद्ध सायमीं यानादीगु थ्व म्येय् राग पौडेल व रितु श्रेष्ठं हालादीगु खः ।  याकनं हे  संसार्स अनलाइन टेलिभिजनय् पिहाँ वइगु थ्व सिरिजया पोस्ट प्रोडक्सन संसार क्रियशन्स नेपाल, खोकनाय् जुइसा  थुके रश्मी भट्ट, प्रदीप सिं थापा, टंक खड्का, चण्डा बिदारी, स्मृति पौडेल, पारवती अधिकारी, चिरीबाबु महर्जन, विक्रम खड्गी आदि पिनिगु अभिनय स्वयेदइ ।","  २०७९ आषाढ २०, सोमबार "
 पद्मरत्नया जहान मंगलवाः लुतिइ अन्त्येष्टि याइगु,   नेवाः न्ह्यलुवा लिसें वरिष्ठ मानव अधिकारवादी नेता पद्मरत्न तुलाधरया जहान नीलशोभा तुलाधर  सोमवाः बहनी ९ बजे वय्कः आकाझाकां मदुगु खः । मदुम्ह तुलाधर ७८ दँ दुम्ह खः ।  येँया असं त्वालय् जन्म जुयादीम्ह मय्जु तुलाधर १४ दँ जक दुबलय् १८ दँ दुम्ह पद्मरत्न तुलाधरलिसे इहिपा जूगु खः । मदुम्ह तुलाधरया कायभाजु श्रवन तुलाधरं  कनादीकथं सोमवाः थःगु हे छेँय् द्यनाच्वंम्ह वय्कःयात आकाझाकां हृदयाघात जूगु खः । हृदयाघात जूगुयां १५ मिनेटं हे वय्कः मदुगु खः । अस्पताल यंकूबलय् वय्कः मदयेधुंकूगु खँ चिकित्सकतय्सं धाःगु खः । आः मंगलवाः हे वय्कःया अन्त्येष्टि याइगु खँ छेँजःपिंसं धाःगु दु ।  वय्कःया सीम्हयात अस्पतालं तप्यंक लुतिइ यंकेगु ग्वसाः जुयाच्वंगु दु । लुतिइ सिथं यंकीबलय् ११–१२ बजे जुइफुगु खँ नं छेँजःपिंसं जानकारी बिउगु दु ,"  २०७९ आषाढ २१, मंगलबार "
"यलय् ""आसकुति"" संकिपाया शो हाउस फुल ","संकिपाया बजारय् हाउस फुल धइगु संकिपामि पिन्त तसकं यइगु खँग्वः खः ।  छुं न संकिपाया शो हाउसफुल जुइगु उगु संकिपाया बनेज्या बाँलागु धका थुइका कायेफइ ।  थथेहे हाउसफुल जुया च्वंगु संकिपाया नां   ""आसकुति"" खः । नेवाः संकिपाख्यलय् नांजाम्ह संकिपामि सुरेन्द्र तुलाधरं निर्दशन यानादीगु थ्व संकिपा थौंकन्हे यलया भोलध्वाखाय् च्वंगु ज्यापु प्रज्ञा भवनय् क्यना वया च्वंगु दु । वंगु १८ गते शनिवार निसें आः वइगु २५ गते शनिवार तक न्हि स्वंगु शोया ल्याखं क्यना वया च्वंगु  ""अासकुति"" स्वइपिं स्वकुमि उतिहेग्यंक्क वया च्वंगु दु का थ्व संकिपाया हिरो सुरज व्यन धयादीगु दु ।  संकिपा धइगु मिहेनत याना दयेकां जक मगा उकियात स्वकुमि दथुइ थ्यंकेत न थीथी कथंया कुतः यायेमा धइगु वाःचायेका थुकिया प्रचारया निंतिं दुग्यंक थ्व संकिपा पुचः दिपा मदिक्क न्ह्यावना च्वंगु दु । उलि जक मखसे थ्व ""आसकुति""संकिपा स्वयेत सुं नं ज्याःजंक्व पुले धुंकुपिं स्वकुमि वल धाःसा सित्तिं हे संकिपा क्यनेगु न याना च्वंगु दु । थुकें याना जेष्ठ नागरीक पिनिगु संकिपा स्वयेगु मनंतुना नं पूवनिगु अले वयकपिं नापं पासा जुया वइपिन्सं नं संकिपा स्वयेगु याना च्वंगु दु ।  आःयात छवाःयंक्कया निंतिं क्यनेगु क्वछिना तःगु   ""आसकुति"" संकिपा स्वकुमि पिन्सं थुकथं हे येका च्वन धाःसा हाकनं दिन थपे याना क्यनेमालि धइगु खँ निर्देशकं तुलाधरं कनादिल । थ्व संकिपाय् सुरज व्यन्जनकार या नापनापं कृष्णा श्रेष्ठ,सुरज नापित,रोजिना सुवाल,नगिना जोश , अकलमान महर्जन लगायत आपालं कलाकार पिन्सं अभिनय यानादीगु दु ।","  २०७९ आषाढ २१, मंगलबार "
एम्स इन्टरटेंटमेंटया न्हूधाः,"      नेपाःया मनोरन्जन ख्यलय् ज्या याना वया च्वंगु संस्था एम्स इन्टरटेंटमेंटया तःमुन्ज्याय् थुगु संस्थाया न्हूधाः जुउगु दु । न्याक्वःगु तःमुन्ज्याँ सुरेन्द्र महर्जन तापाख्यमियात हाकनं नायः ल्यःगु दु ।  अथेहेतुं न्वकु पदय् रामकुमार महर्जन ल्यःगु दुसा छ्यान्जे कथं राजेन्द्र कुमार महर्जन राजी किपू , दाँभरीं बुद्ध लक्ष्मी अनु महर्जन यात ल्यःगु दु । अथेहेतुं दुजलय् चन्दा श्रेष्ठ,कमला श्रेष्ठ व विक्रम महर्जन यात ल्यःगु दु ।  न्हूगु ज्यासना पुचलं आ याकनं हे थीथी ज्याझ्वः यायेगु क्वछिउगु दुसाः उकि मध्ये कलाकार फुटसल कासा भाद्र महिनापाखे यायेगु ग्वसाः दुगु खँ उगु संस्थां जानकारी बिउगु दु ।","  २०७९ आषाढ २१, मंगलबार "
मातृभाषी संकिपाया  सेन्सरलिसेंया प्रकृया  अपुकेगु माःगु माग,     नेवाः संकिपामि पिनिगु संगठन नेवाः फिल्म सोसाईटीया ग्वसालय् स्वन्हु यंकं या भिडियोग्राफी कार्यशाला क्वचाःगु दु । नेवाः फिल्म साेसाइटीं यलया स्कूल अफ फिल्म मेकिङय् असार १९ निसें २१ तक  न्ह्याकुगु भिडियोग्राफी सम्बन्धि कार्यशालाया  समापन ज्याझ्वलय् सोसाइटीया नायः बिराजकाजी राजोपाध्यायं  जानकारी बिउकथं थ्व कार्यशाला विशेष यानाः ल्यायम्हतय्त नेपालभाषा ख्यलय् दुकायेगु लक्षित याना ग्वसाः ग्वगु खनेदु ।  नेवाः  फिल्म सोसाइटींवइगु श्रावण ६ गते नेवाः  कलाकार मुना ज्याझ्वः यायेत्यनागु व उगु हे ज्याझ्वलय् स्वंगू महत्त्वपूर्ण विषय घोषणा यायेत्यनागु जानकारी नं नायः राजोपाध्यायं बियादिल ।मंगलबाः जूगु कार्यशालाया समापन ज्याझ्वलय् आदिबासी जनजाति चलचित्र महासंघया नायः अमृत सुनुवारं सहभागीतयत दसिपौ लःल्हानादिल । ज्याझ्वलय् न्ववासें नायः सुनुवारं महासंघया हे पहलय् मातृभाषी संकिपाया निर्माण इजाजत कायेत चलचित्र विकास बोर्डय् छुं सहुलियत सुविधा कायेखंसां मातृभाषी संकिपाया नितिं सेन्सरलिसेंया प्रकृया अझं झन्झटं जाःगु धयादिल ।  मातृभाषी संकिपाया लागिं बिस्कं हे आदिवासी जनजाति चलचित्र सेन्सर बोर्ड गठन यायेत अथवा आःया सेन्सर बोर्डया संरचनाय् मातृभाषी संकिपाया लागिं बिस्कं ढाँचा दयेकेत थःपिन्सं माग यानावयागु सुनुवारं जानकारी बियादिल । सोसाईटीया निवर्तमान नायः लुःजः सिंहं कार्यशालाय् सयेकागु सीपयात छ्यलाः समुदाययात लबः बीत प्रशिक्षार्थीतयत इनाप यानादिल । उगु कार्यशालाय् मुक्कं झिम्हेसित प्रशिक्षक बिशाल राजभण्डारीं प्रशिक्षण बियादीगु खः । ज्याझ्व नेवाः फिल्म साेसाइटीया काेषाध्यक्ष सुनीता श्रेष्ठं न्ह्याकादीगु खः ।,"  २०७९ आषाढ २३, बिहिबार "
‘मातृभाषा पत्रकारिता दिवस’ यात राष्ट्रिय दिवसया रुपय् हनेमा धइगु मागसहितया घोषणापत्र जारी,"        नेवाः पत्रकार राष्ट्रिय दबूया ग्वसालय् मंगलबार जुउगु निक्वःगु मातृभाषा पत्रकारिता राष्ट्रिय सम्मेलनं झिगु बुँदे काठमाडौँ घोषणा पत्र जारी याःगु दु ।  येँ महानगरपालिकाया उपमेयर सुनिता डंगोलया मूपाहाँसुइ व दबूया केन्द्रिय नायः सुरजबीर वज्राचार्यया सभानायसुइ जुउगु"" मातृभाषा पत्रकारिताय्  ह्वता व हाथ्या विचार गोष्ठी पाखें थथे जारी याःगु घोषणा पत्रय् नेवाः पत्रकार राष्ट्रिय दबू नं ‘मातृभाषा पत्रकारिता दिवस’ यात राष्ट्रिय दिवसया रुपय् हने माःधका माग यागु दु ।  अथेहेतुं भाषा आयोग प्रतिवेदन कार्यान्वयन यायेत आवश्यक कानुन दयेका राष्ट्रिय रुपय् मातृभाषा पत्रकारिताया विकासया निंतिं वातावरण दयेका बिइमाल धका नं माग याःगु दु । घोषणा पत्र कथं वि.सं १९८२ (नेपाल संवत १०४५) बुद्ध जयन्तिया दिन शुरु जुउगु मातृभाषाया  पत्रकारिता यात्रा आः वइगु ने सं १०४४,वि सं  २०८२ सालय् सच्छि दँ पिदनिगु जुउगुलिं उगु दँ यात शताब्दी वर्षया रुपय् थीथी ज्याझ्वः याना हनेगु नं दबूलिं निर्णय याःगु दु ।  मातृभाषाया पत्रकारिता शुरु जुउगु सच्छिदँ या लसताय् न्हापांम्ह मातृभाषी पत्रकार धर्मादित्य धर्माचार्यया हुलाक टिकट नं पिकाना बिइत दबुलिं खँ ल्ह्वंगु दु  ।  मातृभाषां पत्रकारिता याना वया च्वंपिं पत्रकार तयेगु क्षमता विकासया लागि सरकारी तहपाखें “धर्मादित्य मातृभाषा पत्रकारिता विकास प्रतिष्ठान”  गठन याना बिइमाल धका दबुलिं माग याःगु दु । मंगलबार जारी जुउगु  घोषणा पत्र कथं सरकारी स्तरं स्थापित प्रेस काउन्सिल, नेपाल विज्ञापन बोर्ड, न्यूनतम पारिश्रमिक निर्धारण समिति, लगायत सरकारी सञ्चार माध्यमय् मातृभाषी पत्रकार तयेगु समेत अनिवार्य प्रतिनिधित्व जुइगु व्यवस्था मिलेयाना बिइत नं माग यानातःगु दु ।   उगु सभाया सभानायः दबूया केन्द्रिय नायः सुरजबीर वज्राचार्यभाजुं धयादिकथं  नेपाल पत्रकार महासंघया संस्थापक अध्यक्ष सत्यनारायणबहादुर श्रेष्ठ हे खः धइगु खँ यक्व तथ्यया आधारय् पुष्टि जुइधुंकुगु सन्दर्भय् श्रेष्ठयात  महासंघया संस्थापक अध्यक्ष घोषणा यायेत लिबाके मजिल धका धासे इतिहास, तथ्य व प्रमाणयात सम्मान यायेत पत्रकार महासंघ, नेपाल सरकार लगायत सम्बन्धित सरोकारवाला पक्षयात इनाप यात ।  येँ  महानगरपालिकाया उपमेयर सुनिता डङ्गोलं उलेज्या यानादीगु उगु विचार गोष्ठी ज्याझ्वलय् नेपालभाषा पत्रकारिता बारे पत्रकार सुरेश किरण मानन्धर, थारु भाषा पत्रकारिताबारे गोरखापत्र दैनिकका पत्रकार लक्की चौधरी, तामाङ भाषा पत्रकारिताबारे तामाङ पत्रकार संघया वरिष्ठ उपाध्यक्ष बुद्ध योञ्जन, शेर्पा पत्रकारिता बारे शेर्पा सञ्चार समूहया पाशाङ शेर्पा, मैथली भाषा  रुपा झा, लिम्बु भाषा पत्रकारिता बारे लिम्बु पत्रकार संघया उपाध्यक्ष विष्णु लिुम्ब पिन्सं मातृ भाषा पत्रकारिताका बारेया धारणा न्ह्यब्वःगु खः । ज्याझ्वलय् दबुया येँ जिल्ला पाखें रत्न मन व केन्द्रया पाखें वरिष्ठ न्वकु नृपेन्द्र लाल श्रेष्ठं लसकुस व केन्द्रिय न्वकु रचना श्रेष्ठं सुभाय् देछागु खः । ","  २०७९ आषाढ २२, बुधबार "
पुलुकिसि छेँया विरोध थम्हं गबलें मयानागु चन्द्रया धापू ,"स्थानीय निर्वाचन २०७९ या झ्वलय् येँ महानगरपालिका वडा १८ य् वडाध्यक्ष पदका प्रत्याशी चन्द्र महर्जनं थम्हं गबलें नं पुलुकिसि छेँया विरोध मयानागु धयादीगु दु । ऐतिहासिक व सांस्कृतिक महत्वया पुलुकिसि छेँयात परम्परागत शैली व सामग्री हे छ्यलाः दयेके जक धयागुलिइ उकियात गलत ढङ्गं थुइकूगु वय्कलं दावी यानादिल । येँय् येँ मपा १८ वडाय् गठबन्धन दलया उम्मेदवार व पत्रकारतय् दथुइ खँल्हाबल्हा ज्याझ्वलय् न्ववासें वय्कलं थथे धयादीगु खः । ‘जिं ला सम्पदाया मापदण्ड दुने च्वनाः ज्या याय्, भूमिगत तल्ला मदय्के जकं धयागु खः, पुलुकिसि छेँ दय्के हे दइमखु ला गथे धाय्फइ जिं ? जिं धयागु छता खः, थुइकूगु धाःसा मेता हे जुयाबिल’ महर्जनं प्रष्ट यानादिल । पुलुकिसि छेँया खँय् थःगु उद्देश्य धइगु अमूर्त सम्पदा अन्तर्गत पुलुकिसियात विश्व सम्पदा धलखय् दुथ्याकेगु खःगु व उकिया हे लागिं मापदण्डयात ध्यानय् तयाः ज्या याय् धइगु खःगु वय्कःया धापू खः । ‘मजिपातय् लाखय् छेँ स्वयादिसँ, परम्पराग शैलीइ परम्परागत सामग्री हे छ्यलाः दय्कूगु गुलि बांलाः खनेदु । गथे लाखय्या महत्व दु, व हे कथं पुलुकिसिया नं दु, पुलुकिसि छेँ नं उकथं दयेके धइगु जिगु धापू खः’ महर्जनं खँ प्रष्ट याय्गु झ्वलय् धयादिल । थः व थःगु पुचः येँ मपा १८ वडाय् निर्वाचित जुयावल धाःसा वडा दुनेया मूर्त अमूर्त सांस्कृतिक सम्पदाया संरक्षण व प्रवद्र्धनया लागिं गुरुयोजना हे दयेकाः ज्या यायेगु व नमूना सांस्कृतिक वडाया रुपं विकास याय्गु प्रतिवद्धता महर्जनं प्वंकादिल । १८ वडा दुनेया दीप्याखं, पुलुकिसि, न्यतमदु अजिमाया प्याखं, नानीचायाःलिसेंया अमूर्त सम्पदानिसें थीथी मठमन्दिरलिसेंया मूर्त सम्पदाया संरक्षण व प्रवद्र्धनया लागिं थःपिं जायेगु महर्जनया धापू खः । थःगु योजना न्यंकेगु झ्वलय् वय्कलं १८ वडायात येँ महानगरया सम्पदा मार्गलिसे स्वानाः वडायात पर्यटकिय हबया रुपय् विकास याय्गु व वडाबासीया आर्थिक स्तर थकायेगु घोषणा नं वय्कलं यानादिल । येँ मपा १८ वडाय् जनता समाजवादी पार्टी (जसपा) नेपाल, नेकपा माओवादी (केन्द्र) व नेकपा (एकिकृत समाजवादी) यानाः स्वंगू दलीय गठबन्धनं उम्मेदवारी ब्यूगु दु । जसपा नेपालया चन्द्र महर्जनया नेतृत्वय् वडा सदस्य पदय् माओवादी केन्द्रया नहकुल महर्जन व नेकपा (एस) या मनिष हमाल चुनावी मैदानय् कुहांवःगु दु । स्वंगू दल जूसां सकसिगु चुनाव चिं धाःसा कुसा हे दु । ज्याझ्वलय् न्ववासें गठबन्धन दलया उम्मेदवारतय्सं वडाबासीयात शिक्षा, स्वास्थ्यलिसेंया आधारभूत आवश्यकताय् वडाबासीया पहुँच सहज दयेकेगु बचं नं ब्यूगु खः ।","  २०७९ बैशाख २६, सोमबार "
निम्ह पत्रकार पिन्त “फोनिज युके पत्रकारिता सम्मान” लःल्हाइगु,"    आदीबासी जनजाति पत्रकार महासंघ फोनिजया ग्वसालय् बेलायतय्  फोनिज पाखें लःल्हाइगु ""फोनिज–युके पत्रकारिता पुरस्कार“ छगु ज्याझ्वः दथुइ निम्हेसित लल्हाइगु जुगु दु।  उकि मध्ये छम्ह नेवाः पत्रकार राष्ट्रिय दबया पुलाम्ह उपाध्यक्ष टिकाराम प्रधानयात “फोनिज युके पत्रकारिता सम्मान” दसिपौनाप नीन्याद्व तका लल्हाइगु जुगु दु अथेहे मेम्ह पत्रकार निलिफा सुब्बायात न “फोनिज युके पत्रकारिता पुरस्कार” दसिपौ नाप २५ हजार नगद लल्हाइगु ज्याझ्वः दु ।  शुक्रबार छगु ज्याझ्वः दथुइ माननिय रामबहादुर थापा मगर न्हिनय्सिया ४ बजे तमु बौद्ध सेवा समितिया हलय् लःल्हाइगु जुगु दु।","  २०७९ आषाढ २३, बिहिबार "
सलिना महर्जन न्हूम्ह मिस नेवाः,"     नेप्लिज फेसन होमया ग्वसालय् आइतबार   नेपाल प्रज्ञा प्रतिष्ठानया हलय् जुउगु १६ क्वःगु  “मिस नेवाः”कासाय् चःमतिया सलिना महर्जन थुगुसिया मिस नेवाः जुइत ताःलागु दु ।  कासाय् ब्वतिकापिं १८म्ह  कासामिपिन्त लिउने लाका सलिना थुगुसिया नेपाल टेलिकम मिस नेवाः नेपाल जुइत तालागु खः। थ्व कासाय् सविना बज्राचार्य फष्ट रनर अप, सेलिन प्रजापति सेकेन्ड रनर अप जुउगु  दु  ।  रोजिन शाक्यया कोरियोग्राफी व मिस नेवाः ११४१ कृषा महर्जन व फष्ट रनर अप प्रिया तण्डुकारया संयोजनय् सम्पन्न बिजं कासाय् आस्था श्रेष्ठ सोसल वेलफेयर एम्बेस्डर चिफ, अतृशा महर्जन सोसल वेलफेयर एम्बेस्डर चिफ फस्ट रनर अप, सिर्जना महर्जन यूएफओ मिस ट्यालेन्ट व लुमन्ती महर्जन वेस्ट नेपालभाषा घोषित जुल  ।  थ्वहे झ्वलय् विजेता बज्राचार्य मिस पर्सनालिटी व मिस फोटोजेनिक, नेहा माली मिस चार्मिङ, स्नेहा श्रेष्ठ बेस्ट स्माइल, सिर्जुला महर्जन बेस्ट हेयर, कीर्तिका दुवाल बेस्ट स्किन, स्नेहा श्रेष्ठ मिस डिसिप्लेन, विशेषता मानन्धर मिस फ्रेन्डसिप, स्वेच्छा महर्जन मिस पब्लिक च्वाइस व शिला प्रजापति बेस्ट ड्रेसया उपाधि त्याकल  । ","  २०७९ बैशाख २१, बुधबार "
झीगु सः या सम्पादकयात नातिकाजी पत्रकारिता सिरपा ,"  संगीत महर्षीया रुपय् नांजाम्ह संगीतज्ञ नातीकाजी श्रेष्ठया बुदिंया लसताय् नातीकाजी स्मृति समाजपाखें  संगीत व कला क्षेत्रया थीथी व्यक्तित्वपिन्त नातिकाजी राष्ट्रिय सम्मान व पुरस्कार लःल्हागु दु ।   नातिकाजी राष्ट्रिय सम्मान व पुरस्कार सम्मानननीय राष्ट्रपति विद्या देवी भण्डारीं  लःल्हानादीगु खः । संगीत व कलालिसे स्वापु दुपि मूक्कं नीच्याम्ह संगीत श्रष्टापिन्त सम्मान व सिरपा लःल्हागु उगु ज्याझ्वलय् वरिष्ठ कला पत्रकार विजयरत्न तुलाधर असंबरेयात नातिकाजी राष्ट्रिय कला पत्रकारिता पुरस्कार लःल्हागु खः ।  पत्रकार तुलाधर थ्व न्युज पोर्टल झीगु सः या सम्पादकया नापनापं नाइस टेलिभिजनय् न्ह्याना वया च्वंगु नेवाः ज्याझ्वः झीगु सः या निर्माता निर्देशक खः । अथेहेतुं वयक रेडियो नेशन १०३.९ य् न्ह्याना च्वंगु   रेडियो झीगु सः या नं हामा खः ।  नातिकाजी स्मृति समाजया ग्वसालय् सम्माननीय राष्ट्रपति विद्या भण्डारीपाखें लःल्हागु सम्मान व सिरपा ज्याझ्वलय् नातिकाजी स्मृति समाजया अध्यक्ष संगीतज्ञ शम्भुजित बासकोटाया सभानायसुइ जुउगु खःसा नेपाल प्रज्ञा प्रतिष्ठानया कुलपति गंगाप्रसाद उप्रेती विशेष अतिथीया रुपय् उपस्थित जुया दीगु खः । ज्याझ्वलय् नातिकाजी राष्ट्रिय विशिष्ट श्रष्टा सम्मान  गायन विधाय् नुपुर बनर्जी भट्टाचार्ययात लःल्हागु खः ।  अथेहेतुं नातिकाजी राष्ट्रिय विशेष संगीत सम्मान बिबी थापा (रचना), नारायणदास कार्की ढली (वाद्यवादन), शिला पन्त (रचना), सीताराम पोखरेल (गायन/रचना), प्रदीप उपाध्याय (साउन्ड इन्जिनियर), कुन्ती मोक्तान (गायन), प्रभु ढकाल (शास्त्रीय संगीत), हरिभक्त बुढाथोकी (रचना), राजकुमार श्रेष्ठ (अर्केस्ट्रा/संगीत), शीतल कादम्बिनी (रचना) व सहदेव ढुंगाना (रचना) यात बिउगु खः । थ्वहे झ्वल नातिकाजी राष्ट्रिय संगीत पुरस्कार अरुण तिवारी (रचना), सन्तोष श्रेष्ठ (संगीत), निशा देसार (गायन) र शिव परियार (गायन) , नातिकाजी राष्ट्रिय प्रतिभा पुरस्कार डिपी दाहाल (रचना), अर्जुन पोखरेल (संगीत), सिन्धु मल्ल (गायन), अजर जंगम (गायन) व नातिकाजी राष्ट्रिय शास्त्रीय संगीत पुरस्कार अमृतहिरा तुलाधर योगी (सितार) यात बिउगु खः । ","  २०७९ बैशाख २०, मंगलबार "
बुद्ध जयन्तीया लसताय् म्ये व क्यालेण्डर पितब्वज्या, २५६६ क्वःगु बुद्ध जयन्ती स्वांया पुन्हिया लसताय्  अशोक चैत्य महाविहार संरक्षण समाज असं बहालय् छगू ज्याझ्वःया दथुइ  शाक्य महाविहार संघया  क्यालेण्डर पितब्वज्या ज्याझ्वः जुउगु दु ।   बुद्ध या किपा दूगु उगु क्यालेण्डर संघया नायः शुभकाजी शाक्य व मूछ्यान्जे संघरत्न शाक्य लगायतया पदाथिकारी पिन्सं मंका कथं  पितब्वज्या जुउगु खः ।  उगु ज्याझ्वलय् म्येच्वमि संघरत्न शाक्यया च्वसां पिदंगु न्हूगु भक्ति म्ये छपू नं पितब्वज्या जुउगु खः । बुद्ध दर्शनय् आधारित देवा च्याके धुपायँ च्याके बोलया भक्ति म्येयात म्येहालामि बबिता मानन्धरं सः बियादीगु दु ।  थ्व म्येयात नांजाम्ह संगीतकार मनराजा नकःमिं लसय् हनादीगु खःसा सुरेश मानन्धरं बाजं ग्वसाः ग्वयादीगु खः ।,"  २०७९ जेठ २, सोमबार "
रमा कर्णजितयात धर्मादित्य धर्माचार्य पत्रकारिता सिरपा ,"नेपालभाषा पत्रिका “बुद्धधर्म व नेपालभाषा” प्रकाशन यानाः मातृभाषा पत्रकारिता न्ह्याकादीम्ह न्हापांम्ह मातृभाषा पत्रकार धर्मादित्य धर्माचार्यया १२० क्वःगु  जन्मजयन्ती व ९७ दँ न्ह्यः  पिदंगु उगु पत्रिका प्रकाशनयात लुमंकूसें हनावयाच्वंगु   मातृभाषा पत्रकारिता दिवस  थुगुसी ७ क्वःगु ज्याझ्वः तःजिक क्वचाःगु दु । नेवाः पत्रकार राष्ट्रिय दबू, यल कचाया ग्वसालय् जुउगु उगु ज्याझ्वलय् नेवाः देय् दबूया नायः पवित्र बज्राचार्य मूपाहाँ कथं झायादीगु खः । यल कचाःया नायः सागर महर्जनया सभानायसुइ जूगु उगु ज्याझ्वलय् छ्यान्जे बिकास मालिं लसकुस यानादिल । मातृभाषा पत्रकारिता दिवसया लसताय् जूगु उगु ज्याझ्वलय् नेवाः पत्रकार राष्ट्रिय दबूया केन्द्रिय नायः सुरजबीर बज्राचार्य , अग्रज सिने पत्रकार विजयरत्न असंबरे, गुथि संस्थानया प्रमूख प्रशासक किरन शाक्य ,  धर्मादित्य धर्माचार्यया छेँय् जः जयकर वैद्य व मूपाहाँ पबित्र बज्राचार्यं धर्मादित्य धर्माचार्यया कर्म, ब्यक्तित्व व योगदानया बारे  थः थःगु नुगः खँ तयादिल । थ्वहे ज्याझ्वलय्  धर्मादित्य धर्माचार्यया प्रचारनापं नेपालभाषा, संस्कृति, परम्परा, अधिकार अले मातृभाषा पत्रकारिता ख्यलय् योगदान यानादीपिं पत्रकारपिन्त लःल्हानावया च्वंगु धर्मादित्य धर्माचार्य पत्रकारिता सिरपा थुगुसी काभ्रेया वरिष्ठ पत्रकार रमा कर्णजित (ताम्राकार) यात  लःल्हागु खः ।   नेपालभाषा, संस्कृति, सम्पदा, अधिकारया खँय् पत्रकारिताया माध्यमं सः तयाः वयाच्वंगु नेवाः पत्रकार तयेगु संगठनपाखें जूगु  मातृभाषा पत्रकारिता दिवस हनेज्या यात छगू उल्लेखनीय ज्याझ्वः खः धका वक्तापिन्सं धयादिल ।  ","  २०७९ जेठ १, आइतबार "
प्रेमध्वज प्रधानया न्हापांगु वार्षिक पुण्य तिथिइ श्रद्धाञ्जली नापं स्मृति प्रतिस्थानया उलेज्या ,"म्ये हालामि एवं संगीतकार गोल्डेन भ्वाइस अफ नेपाल प्रेमध्वज प्रधानया न्हापांगु बार्षिक पुण्य तिथिइ श्रद्धाञ्जली देछा ज्याझ्वलय गोल्डेन भ्वाइस प्रेमध्वज प्रधान स्मृति प्रतिष्ठानया उलेज्या नं  यागु खः ।  मदुम्ह प्रेमध्वज प्रधानया जहान नापं उगु प्रतिस्थानया अध्यक्ष किरण प्रधानं प्रतिष्ठानया उलेज्या यानादीगु खः । थुगु प्रतिस्थानय् बच्चु कैलाश  किरण खरेल, योगेश वैद्य, शम्भुजित बासकोटा व मञ्जु कुमार श्रेष्ठ सल्लाहकारय् दुसा  कार्यकारिणी समितिइ संरक्षिका अले अध्यक्ष मय्जु किरण प्रधान, उपाध्यक्ष प्रसन्नध्वज प्रधान, सचिव कविरध्वज प्रधान, कोषाध्यक्ष भूवन मास्के ‘मुस्कान’ व सदस्यय् मनराजा नकर्मी, जुगल डङ्गोल, राजु वैद्य व एरिना श्रेष्ठ दिई । ज्याझ्वलय मदनकृष्ण श्रेष्ठ, दीप श्रेष्ठ, सम्भुजित बास्कोटा व यादव खरेलं थःथःगु नुगः खँ तयादीगु खः ।  नापं ज्याझ्वःलय् प्रेमध्वज प्रधानयात श्रद्धाञ्जलि कथं सांगीतिक प्रस्तुति नं न्ह्यब्वःगु खः ।  ","  २०७९ जेठ ८, आइतबार "
कविकेशरी चित्तधर हृदयया ११६ बुदिंया झ्वलय् ‘भाषाथुवाः’ या उपाधि कवि नवीन चित्रकारयात ,कवि नवीन चित्रकारयात भाषाथुवाः या उपाधि कविकेशरी चित्तधर हृदयया ११६ बुदिंया झ्वलय् परिषदं नेपालभाषा परिषदं ‘भाषाथुवाः’ या उपाधि कवि नवीन चित्रकारयात बिइगु घोषणा याःगु दु। अथेहे कविकेशरी चित्तधर हृदयया ११६ क्वःगु बुदिंया झ्वलय् परिषदं बछलागा एकादशी जेठ १२ खुन्हु सुथसिया च्याता ईलय् कालिमातिइ प्यकालँय् च्वंगु झ्वाताय् स्वां देछायेगु ज्याझ्वः नं तयातःगु दु । थ्वहे परिषदं थीथी सिरपा नं बिइगु घोषणा याःगु दु। परिषदं थुगुसिइ ‘चित्तधर सिरपा’ कवि डा। आनन्द जोशीयात बिइगु जूगु दुसाः ‘मोतीलक्ष्मी सिरपा’ बांखच्वमि सरस्वती तुलाधरयात बिइगु नं निर्णय याःगु दु। ‘केशवलाल सिरपा’ आख्यानकार केदार सितुयात अले ‘ठाकुरलाल सिरपा’ नियात्राकार विमलप्रभा बज्राचार्ययात व ‘पूर्ण—हीरा सिरपा’ समालोचक कुन्दनप्रसाद श्रेष्ठयात बिइगु घोषणा याःगु दु । कोरोना संक्रमणया कारणं निदँतक दिना च्वंगु थ्व सिरपा थुगुसिइ लःल्हाये त्यंगु खः। भाषाः थुवा उपाधिलिसेया थथे घोषणा जूगु सिरपात वइगु जेठ १३ गते छगू ज्याझ्वः याना लःल्हाइगु जुउगु दु ।,"  २०७९ जेठ ८, आइतबार "
‘भाषाथुवाः’ या उपाधि कवि नवीन चित्रकारयात, कविकेशरी चित्तधर हृदयया ११६ बुदिंया झ्वलय्  नेपालभाषा परिषदं ‘भाषाथुवाः’ या उपाधि कवि नवीन चित्रकारयात छायपिइगुया नापनापं थीथी सिरपा लःल्हागु दु ।  नेपाल प्रज्ञा प्रतिष्ठानलिसे जाना शुक्रबार प्रज्ञा प्रतिष्ठानया देवकोटा हलय् उगु ज्याझ्वः जुउगु खः । प्रज्ञा प्रतिष्ठानया कुलपति गंगाप्रसाद उप्रेती मूपाहाँसुइ जुउगु खः ।  भाषा विभागया कजि मयजु लक्ष्मी मालिया सभानायसुइ जुउगु उगु ज्याझ्वलय् समालोचक पूर्ण ताम्राकारं कवि केशरी चित्तधर हृदय व नेपालभाषा साहित्य विषययात कया मू खँ न्ह्यब्वयादिल ।  ज्याझ्वलय् कवि श्रीराम श्रेष्ठं कवि केशरी चित्तधर हृदयया कृति वाचन यानादिल । अथेहेतुं सदस्य सचिव जगतप्रसाद उपाध्यायं सुभाय् न्वचु तयादिल ।   उगुहे ज्याझ्वलय्  परिषदं  थुगुसिइ ‘चित्तधर सिरपा’ कवि डा आनन्द जोशीयात बिउगु  दुसाः ‘मोतीलक्ष्मी सिरपा’ बांखच्वमि सरस्वती तुलाधरयात बिउग खः । ‘केशवलाल सिरपा’ आख्यानकार केदार सितुयात अले ‘ठाकुरलाल सिरपा’ नियात्राकार विमलप्रभा बज्राचार्ययात व ‘पूर्ण—हीरा सिरपा’ समालोचक कुन्दनप्रसाद श्रेष्ठयात बिउगु  दु ।,"  २०७९ जेठ १३, शुक्रबार "
शताब्दि पुरुष सत्यमोहन जोशीया बुन्हिया लसताय् शताब्दी पदक व थीथी सिरपा लःल्हाइगु,"वाङ्गमय  शताब्दि पुरुष अति विशिष्ट संस्कृतिविद् सत्यमोहन जोशीया बुन्हिया लसताय्  विशिष्ट योगदान यापिं थीथी लागाया ब्यक्तिपिन्  ख्वीम्हेसित सत्यमोहन जोशी शताब्दी पदक समर्पण याइगु जुगु दु ।  शताब्दि पुरुष जोशीया बुदिं बैशाख ३० गते हे पदक व सिरपा लःल्हाइगु ज्याझ्वः दुगु खःसां उखुन्हु स्थानिय निकाय चुनाव जूगु कारणं याना ज्याझ्वः जुइमफुगु खः ।  उगु ज्याझ्वः  वइगु जेठ २१ गते त्रिमूर्ति दिवसया लसाताय् थथे ख्वीम्हसित सत्यमोहन जोशी शताब्दी पदक देछायेगु ज्याझ्वः दुगु खँ त्रिमूर्ति निकेतनया  सदस्यसचिव  नरेन्द्रराज प्रसाई नं जानकारी ब्यूगु दु ।  जेठ २१ गते हे  गोविन्दराज विनोदीयात 'लेखनाथ पाैड्याल पुरस्कार', मिथिला शर्मायात 'बालकृष्ण सम पुरस्कार',  शैलेन्द्र साकारयात 'देवकाेटा काव्य पुरस्कार' व प्रा.डा.उषा ठाकुर व तारानाथ दाहालयात 'भद्र घले पदक' नं देछाइगु जुउगु दु ।   त्रिमूर्ति निकेतनया संस्थापक व अध्यक्ष  इन्दिरा प्रसाईया अध्यक्षताय् च्वंगु निकेतनया बैठकं सिरपा  धलः क्वछ्युगु खः ।  थुगुसिइ थ्व सत्यमोहन जोशी शताब्दी पदक अजरमान जोशी,अनुकृतिका ,अनुराधा थापा ,अमर मिरिङचिङ ,आभा श्रेष्ठ कर्ण,डा‍ कञ्चनजङ्घा प्रसाई,कलाधर काफ्ले,कावेरी जोशी,कृष्णगोपाल श्रेष्ठ ,केशवराज जोशी,गङ्गा मुल्मी , गोपालनाथ योगी ,चन्द्रा ओडारी , जीवन आले ,जीवेन्द्र सिम्खडा,ढण्डुराज घिमिरे,तारानाथ दाहाल,तुलसीहरि कोइराला , दुर्गा वनवासी , देवकी श्रेष्ठ , नरेन्द्रराज पौडेल , नृपेन्द्रलाल श्रेष्ठ , पूर्ण लामा , पूर्णकला लिम्बू विष्ट , प्रमोद प्रधान , प्रा प्रेमशान्ति तुलाधर ,  प्रा डा बालमानसिंह कार्की , भरतमणि सुवेदी ,  मणि लोहनी , मनोज बर्मा , मीना बज्राचार्य , यमुना श्रेष्ठ , यशोदा अधिकारी , युवराज नयाँघरे , रमण घिमिरे , राजकुमार रेग्मी , राजितबहादुर श्रेष्ठ , डा राज्यश्री श्रेष्ठ , डा लेखप्रसाद निरौला , लोग्सरी कुँवर , वसन्त चौधरी , विन्दा रखाल ,विराजकाजी राजोपाध्याय , प्रा डा वीणा पौड्याल , शान्तराज शाक्य , शान्ति शर्मा , डा शैलेन्दुप्रकाश नेपाल , सन्तोष देवकोटा , डा सावित्री कक्षपती , सिर्जना तिमिल्सिना , सुनील महर्जन , डा सुरज बज्राचार्य  ,   सुरेन्द्रभक्त श्रेष्ठ ,  सुशील अर्याल , सुशीला तामाङ ,डा  हरिप्रसाद पोखरेल  मानसाग्नि , हेमा मानन्धर , ज्ञान उदास , ज्ञानु अधिकारी , ज्ञानेन्द्र विवस पिन्त लःल्हाये त्यंगु दु ।  थ्वसिबें न्ह्यः थ्व  सत्यमोहन जोशी शताब्दी पदक निसःवनीखुम्हसित देछाय् धुंकुगु दु ।    Reply Forward","  २०७९ जेठ ११, बुधबार "
"शताब्दि पुरुष जोशीया प्याखं  ""बैद्य बा"" टेलिफिल्मया रुपय् वइगु "," बाङ्मय शताब्दी पुरूष विशिष्ट संस्कृतिविद्  डा सत्यमोहन जोशीया तिथिकथं  बछलागा नवमि खुन्हु १०३ दँ बुदिं क्यंगु दु । वयकया जन्म ने.स. १०४० बछलागा नवमी खुन्हु जुउगु खः ।  भाषारत्‍न उपाधीं छायपियातःम्ह जोशीं साहित्यया फुक्क हे  विधाय् ल्हाः न्ह्याकादीगु दु। पाठ्यःसफुतिंनिसें कयाः संस्कृति, लोक साहित्य, कविता, महाकाव्य, भाषा व्याकरण, ऐतिहासिक व भावनात्मक प्याखं लिसें अनुवाद व मचा साहित्यया रचना नं यानादीम्ह जोशीया दकलय् न्हापां पिदंगु रचना प्रार्थनाु नांया कविता खः।वयकया बुदिंया लसताय्  वयकलं हे च्वयादीगु पूधा प्याखं ""बैद्य बा""अाः टेलिफिल्म कथं दयेकेगु खँ या घोषणा जुउगु दु ।   लोक साहित्य परिषदपाखें निर्माणया ज्या न्ह्याकिगु  ""बैद्य बा"" टेलिफिल्मया निर्देशनया भाला शान्तराज शाक्यं क्वबिइगु क्वछिउगु दु । निर्दशक शाक्यं  ""गुरुमापा"" व  ""यलय् बाथः"" थेंज्यागु एतिहासिक महत्वं जाःगु नेवाः संकिपाया नापनापं धार्मिक व साँस्कृतिक महत्वं जाःगु दिपंखा यात्रा ,   पन्चदान लगायत आपालं डकुमेण्ट्री दयेके धुंकुगु दु । लोक साहित्य परिषदया छ्यान्जे राजित बहादुर श्रेष्ठं जानकारी बियादीकथं   ""बैद्य बा"" टेलिफिल्मय् दुथ्याइपिं कलाकार व प्राविधिक या ल्यःज्या जुया च्वंगु दुसाः लिपा छगू ज्याझ्वः याना थ्व खँया जानकारी बिइ धका धाःगु दु ।","  २०७९ जेठ १०, मंगलबार "
संस्कृति पर्यटन तथा नागरिक उड्डयन मन्त्रीन्त्रीयात जागरण मन्चं ज्ञापनपौ लःल्हात," नेवाः जागरण मन्चया ग्वसालय्   संस्कृति पर्यटन तथा नागरिक उड्डयन मन्त्री जीवनराम श्रेष्ठयात वयक मन्त्री पदय् नियुक्त जुयादीगुलिं छगु भिन्तुना ज्याझ्वः याःगु दु । उगु ज्याझ्वलय् नेवाः जागरण मन्चया नायः सुजिब बज्राचार्यं नेवाः सरोकार व संस्कृति पर्यटन तथा नागरिक उड्डयन मन्त्रालय पाखें यायेमाःगु ज्यायात कया छगु ज्ञापनपौ नं लःल्हागु दु । जागरण मन्चया नायः सुजिब बज्राचार्यया नायसुइ न्ह्याःगु उगु ज्याझ्वलय् ग्वसाखलःया मूछ्यान्जे विजयकृष्ण श्रेष्ठं लसकुस न्वचु तयादीगु खः । ज्याझ्वलय् नेपालभाषा मंका खलःया नायः जनकवि दुर्गालाल श्रेष्ठ विशेष पाहाँ कथं झायादीगु खः । उगु नव नियुक्त मन्त्री जीवनराम श्रेष्ठयात भिंतुनेगु उगु ज्याझ्वलय् न्हूदँ राष्ट्रिय समारोह समिति ११४२ या नायः निरन्जन रत्न शाक्य, नेपालभाषा एकेडेमीया भाइस चान्सलर नेवाः न्ह्यलुवा मल्ल के सुन्दर,संस्कृतिविद् डा चुन्दा बज्राचार्य लगायतं मन्त्री श्रेष्ठयात खादाँ क्वखाएका भिन्तुना देछागु खः । ज्याझ्वलय् थःगु खँ तयेगु झ्वलय् मन्त्री श्रेष्ठं नेपाःया सांस्कृतिक सम्पदा  धइगु हे नेपाःया म्हसिका खः धका धासे पर्यटन व संस्कृतियात नापनापं यंकेफःसा नेपाःया विकास अझ च्वने्ह्याइगु जुउगुलिं येँ या लायकु लागां निसें स्वयम्भु तकया सांस्कृतिक पद मार्ग दयेकेगु ज्या न्ह्याके धुनागु खँ न्ह्यथना दिल । जनकवि श्रेष्ठं पदय् थ्यंका थःयात शासक कथं मखसे सेवक कथं कायेफयेमा धका भिंतुना दिल ।","  २०७९ आषाढ २५, शनिबार "
""" छंगु जिगु मतिना "" या लुभुइ पितब्वज्या जुल","नेवाः संकिपा व कलाकारिख्यःया छम्ह पुलांम्ह व नांजाम्ह कलाकःमि पवन जोशीया निर्देशनय्  यलया साँस्कृतिक नगर लुभुइ शुटिङ्ग जुउगु  "" छंगु जिगु मतिना "" बोलया छगू म्युजिक भिडियोया  शनिबार छगू ज्याझ्वःया दथुइ लुभुइ हे पितब्वया जुउगु दु । मूपाहाँ नेपालभाषाया न्हापांम्ह म्युजिक भिडियो निर्दशक विजयरत्न असंबरें उगु म्युजिक भिडियो पितब्वज्या यानादीगु खः ।  ज्याझ्वलय् मूपाहाँ असंबरें संकिपा व कलाकारिख्यलय् न्येयदँ बितेयानादी धुंकुम्ह पुलांम्ह कलाकःमि पवन जोशी थःम्हं हे च्वयादीगु थ्व म्येय्   बारे न्ववाना दिसे पवन जोशीया सकृयता या प्रशंसा न यानादिल । कृष्ण महर्जन व सरस्वति मानन्धरं हालातःगु थ्व म्येय् अमर शाक्य व दिश्मा श्रेष्ठ शाक्यं अभिनय यानादीगु दु । थुकिया कोरियोग्राफि व समाज्या उमिशा पाण्डें यानादीगु खः । कृष्णभक्त श्रेष्ठ केबिएस लुभुया परिकल्पनाय् तयार जुया च्वंगु थ्व म्येया सम्पादन व  निर्दशन शैलेश श्रेष्ठं यानादीगु खः । थ्व म्ये अनिल तुलाधरं लसय् हनादीगु खः ।  म्युजिक भिडियो पितब्वज्याय् ल्यु मूपाहाँ कथं झायादीम्ह म्ये च्वमि प्रकाशदिप श्रेष्ठ , पाहाँ कथं नेवाः संकिपा निर्दशक बाशु शाही पिनिगु विशेष उपस्थिति दुगु खः ।","  २०७९ आषाढ २५, शनिबार "
उपमेयर डंगोलपाखें क्वहितिया आगंछेँया उलेज्या,"       कीर्तिपुण्य महाविहार क्वहितिया शाक्य सर्वसंघया नायः  आनन्दरत्न शाक्यया नायःसुइ जुउगु छगू ज्याझ्वःया दथुइ मूपाहाँ येँ महानगरपालिकाया उपमेयर सुनिता डंगोलं त्वादेवाय् मतः च्याका कीर्तिपुण्य महाविहार क्वहितिया आगंछेँया उलेज्या यानादिल ।  उगु ज्याझ्वलय् मूपाहाँ डंगोलं नेपाः देय् संस्कृतिइ तःमि देश खः अले उकिसनं नेवाः तजिलजि व धार्मिक परम्पराया तधंगु महत्व दु धका धयादिसे झीसं झीगु संस्कृति व परम्परायात युवापुस्तायात नं बाँलाक ध्वाथुकेगुलिइ पलाः न्ह्याकेमा धका धयादिल ।   ज्याझ्वलय् शाक्य महाविहार संघया नायः शुभकाजी शाक्य, निवर्तमान मेयर विद्या सुन्दर शाक्य,गुंलाबाजं व्यवस्थापन समितिया नायः अमीरमान शाक्य , शाक्य फाउण्डेशनया नायः राजकाजी (काजीराज)शाक्य  हनुमान ढोका दरबार संरक्षण अड्डा या प्रमुख रोशन शाक्य लगायतया विशेष उपस्थिति दुउगु खः ।","  २०७९ आषाढ २६, आइतबार "
फोनिजं न्ह्याकल संगठन सुदृढीकरण अभियान,"         नेपाःया पत्रकारिताख्यलय् ल्हान्ह्याका च्वंपिं आदिबासी जनजाति मातृभाषी पत्रकार तयेगु संगठनया कुसा कथं धस्वाना च्वंगु  नेपाल आदिबासी जनजाति पत्रकार महासंघ (फोनिज) पाखें  संगठन सुदृढीकरण  स्वलातक अभियान सञ्चालन याइगु जुगु दु। फोनिजया  शुक्रबाः च्वंगु संघीय समितिया स्वक्वःगु पूर्ण बैठकं साउन १ गतेनिसे असोज २७ गतेतक अभियान न्ह्याकेगु निर्णय याउगु खःसा शुक्रबार हे थ्व अभियानया घोषणा नं याःगु खः ।  उगु हे ज्याझ्वः दथुइ मूपाहाँ आदिबासी जनजाति आयोगया अध्यक्ष राम बहादुर थाप मगरं   फोनिज युके पत्रकारिता सम्मान २०२२ पाखे पत्रकार टिकाराम प्रधान व फोनिज युके पत्रकारिता सिरपा २०२२ पाखे पत्रकार निलिफा सुब्बा लःल्हागु दु। निम्हेसित सम्मान यानादिगु खः। निम्हेसित न दसिपौ नाप म्हति २५ हजार नगद सिरपा लःल्हागु खः।  फोनिज पाखें घोषणा जूगु संगठन सुदृढीकरण  स्वलातक अभियानया इलय फोनिजया जिल्ला व विदेश शाखा, प्रादेशिक समितिपिनिगु बैठक सञ्चालन, वार्षिक क्यालेण्डर निर्माण, प्रशिक्षण लगायत ज्या जुइगु खँ महासचिव मिलन लिम्बूं न्ह्यब्बःगु कार्ययोजनाय् उल्लेख यानातःगु दु।  अथेहे स्वलाया अभियान दथुइ फोनिजं थः सदस्यपिनिगु अभिलेखयात डिजिटलाइज याइगु ग्वसाः दु। आः सदस्यताया लागि अनलाइन प्रणालीमार्फत आवेदन बिइगु व अनलाइनपाखे हे सदस्यता स्वीकृति लगायत प्रक्रिया कथं जुइगु योजना दु।नेपाल पत्रकार महासंघया संस्थापक अध्यक्ष सत्यनारायणबहादुर श्रेष्ठ हे कायम यायेत फोनिजं अभियानया झ्वलय् नेपाल पत्रकार महासंघया जिल्ला, प्रदेश व केन्द्रय् ज्ञापनपत्र लःल्हायेगु, संघं सञ्चार तथा सूचना प्रविधि मन्त्रालय व प्रदेश सरकारया सञ्चार स्वइगु मन्त्रालययात न ज्ञापनपौ लःल्हाइगु जुगु दु।  अथेहे अभियानया झ्वलय् फोनिजं नेपाल आदिबासी जनजाति महासंघ लगायत थीथी आदिबासी जनजातिया पत्रकारिताख्यःया संघसंस्था नाप अन्तरसम्बन्ध सुधारया निंतिं थीथी चरणया अन्तरक्रिया व छलफल यायेगु निर्णय नं याउगु दु। फोनिजया उगु हे बैठकं असोज २८ व २९ गते फोनिजया नीति नाप विधान सम्मेलन यायेगु निर्णय नं याउगु दु।","  २०७९ आषाढ २६, आइतबार "
 “आसकुति”स्वीखुसःम्हेसिनं स्वगु दावी,"       नेवाः संकिपाख्यलय् नांजाम्ह संकिपामि सुरेन्द्र तुलाधरं निर्दशन यानादीगु  “आसकुति” संकिपा  यलया भोलध्वाखाय् च्वंगु ज्यापु प्रज्ञा भवनय् च्यान्हूतक न्हिं स्वंगु शोया ल्याखं क्यंगु खःसा उगु संकिपा प्रति स्वकुमिपिन्सं तसकं नुगः क्वसायेकल धका थ्व संकिपायालिसे स्वापु दुपिन्सं दावी याःगु दु ।  थ्व संकिपा च्यान्हुुया दुने करिब ३६०० म्ह मनुखं स्वल धइगु खँ वयकपिन्सं जानकारी बियादीगु दु । नेवाः संकिपाः “आसकुति” ज्यापु समाजया हल यलय्  स्वयेत येँ,यल, ख्वपः, थक्वाः लिसें स्वनिगःया थीथी थासं गाडी रिजर्भ याना तकं स्वःवःगुु उगुु प्याखं वंगुु असार १८ गते निसें असार २५ गते तक न्हि स्वंगुु शो न्हियां न्हिथं क्यंगु खः । ज्याःजंक्व क्वचाये धुंकुपिं जेष्ठ नागरिक पिन्त सम्मान स्वरुप सितिकं क्यनेज्या जुुगुु उगुु प्याखं स्वयेत टिकटया मूू ३००।– तका क्वछिना तःगुु खः ।  मुक्क स्वकुुमिपिं मध्ये न्याब्वय् छब्व ज्याजंकुु क्वचायेधुुंकुपिं ज्याथाजिथिपिन्सं थुुगु प्याखं स्वयादीगुु वयकपिनिगु धापु दु ।  वल्याखं ७२० म्ह ज्याथःपिनिसं सितिकं संकिपा स्वगु खनेदतसा २८८० म्हेसिनं ३०० तका पुला स्वगु हिसाबं मूक्कं ८ गु लख ६४ द्व तकाया टिकट म्युगु खनेदत ।  अथेहे मूक्कं स्वकुमि मध्ये बच्छि सिबें मल्यायेक मिसा स्वकुमिपिनिगुु सहभागीता खनेदु । थ्व संकिपाया निर्माण संस्थाआयाम फिल्मस् प्रवन्ध निर्देशक एवं निर्माता बुलाल महर्जनं धयादी कथं आ आः  स्वस्फर्त रुपं हलय् हे वया टिकट कया स्वयेगुु परम्पराया सुरुवात जुुगुु अनुुभव यायेखंगु नापं आसकुति सफल जुुगुु नं वयकया दावी दु ।  आसकुति प्याखंया निर्देशक सुरेन्द्र तुलाधरं ज्यापुु समाजया हलय् आसकुुति प्याखं स्वयेत म्वम्व स्वकुमि वःगु खना छम्ह निर्देशकया हैसियतं अति हर्षित व उत्साहित जूगुु खँ न्ह्यथना दिल । यलय् थुुगुु प्याखं क्यने ज्याया संयोजक नापं लोकंह्वाम्ह कलाकार सुरज ब्यञ्जनकारं कलाकारपिन्त हःपाःबिइ कथं स्वझापिं स्वकुमि प्रति आभार प्वंकुुसें लिपालिपा न नेवाः प्याखं प्रति थुकथं हे ग्वहालि चुुलाइगुु भलसा प्वंकादिल ।  नेपालभाषाया लोकंह्वापिं कलाकार सुरज ब्यञ्जनकार लिसें कृष्णा श्रेष्ठ, रोजिना सुुवाल व सुरज नापित पिनिगुु मू भूमिका दुुगुु थुुगुु प्याखंनय् राजाराम भाम, कृष्णभक्त महर्जन, रञ्जना सिथिकुु, नगिना जोशी, अकल महर्जन समेतया जीवन्त अभिनय दुथ्याना  च्वंगुु दु । नेपालभाषाया संकिपाः“आसकुति” आयाम फिल्मस्या न्हापांगुु न्ह्यब्वया खः ।  थुकिया निर्माता बुलाल महर्जन, निर्देशक सुरेन्द्र तुुलाधर, बाखं सुरेश शाक्यया खःसा क्यामेरामाएन व सम्पादक अमर चित्रकार अले संगीतकार नील शाक्य  खः । ","  २०७९ आषाढ २७, सोमबार "
स्वतन्त्रसंसार महर्जनया पर्दाय् कमब्याक,"   नेपालभाषाया संकिपा व संगीतख्यलय् बिस्कं म्हसिका दुम्ह व सकृय जुया च्वंम्ह  स्वतन्त्रसंसार महर्जन अभिनय ख्यलं तापाना च्वंगु ताः दतसा आः हाकनं अभिनय ख्यलय् खनेदयेक वःगु दु ।   संसार्स अनलाइन टेलिभिजनया निंतिं संसार क्रियशन्स नेपालपाखें निर्माण याःगु ""नजाउ टाढा क्षितिजमा ""बोलया  नेपाली म्युजिक भिडियोपाखें हाकनं खनदयेक वम्ह स्वतन्त्रसंसार या अभिनय दुउगु उगु म्ये विहिबार किर्तिपुर सिनेप्लेक्सय् जूगु छगू ज्याझ्वःया दथुइ पितब्वज्या जुउगु दु ।  मलेशिया च्वना वया च्वंम्ह दिपक बिबश आँसुं च्वयादीगु थ्व म्येय्  कल्पना श्रेष्ठं सः बियादीगु खः । थ्व म्युजिक भिडियो दुने स्वतन्त्र महर्जन व शोभा महर्जनया नापनापं संम्बत संसार महर्जनया  न बाल कलाकारया रुपय् छगू रोल तयातःगु दु ।  संम्बत संसार महर्जन सकृय सन्चारकःमि  कलाकार तिपु स्वतन्त्रसंसार व प्रेमहा महर्जनया हे काय् ख  ।  म्युजिक भिडियो जगतय् तसकं ल्हाज्वम्ह छायाँकार व सम्पादक सोहन मानन्धरं छायाँकन व सम्पादन यानादीगु खःसा स्टिलफोटोग्राफी बिक्रम खड्गी,मेक अप जीवन पासा,हेयर ड्रेसर रबिन्द्र ठाकुर (छोटु) पिन्सं यानादीगु खः । थ्व म्येया संगीतकार मन्जु नकर्मी व संगीत संयोजन बुद्ध सायमीं यानादीगु खः ।  अडियो नेपालय् रेकर्ड जुउगु थ्व म्येया म्युजिक भिडयोया पोष्टर डिजाईन एस.एस. प्रीन्टिङ सर्भिसेस, ड्रेस डिजायन गिफ्ट नेपाल, प्रोडक्सन कन्ट्रोलर उजय शाही,प्रोडक्सन म्यानेजर विष्णु भक्त डंगोल व सहायक निर्देशन प्रेमहा संसार महर्जनं यानादीगु खः ।  थ्व म्युजिक भिडियोया निर्माता प्रेमहा संसार महर्जन,संगीता गुरुङ व वीरबल रोका क्षेत्री खःसा थुकिया परिकल्पना र निर्देशन स्वतन्त्र संसार महर्जन थःम्हेसिनं यानादीगु खः ।  गोदावरी नगरपालिकाया मेयर गजेन्द्र महर्जनया मूपाहाँसुइ जुउगु पितब्वज्या ज्याझ्वः संसार्स क्रियशन या हामा स्वतन्त्र संसार महर्जनया सभानायसुइ जुउगु खः ।  थ्वहे ज्याझ्वलय् संसार्स अनलाइन टेलिभिजनया निंतिं संसार क्रियशन्स नेपालपाखें हे निर्माण याःगु वेब सिरिज ""सौभाग्य""या प्रोमोया नं पितब्वज्या जुउगु खः। श्रावण ६ गते निसें क्यनेज्या न्ह्याइगु थ्व सिरिज २०/२३ मिनेटया जुइसा आः यात २५ ब्व ति क्यनेगु ग्वसाः दुउगु खँ ""सौभाग्य""या निर्दशक प्रदिप सिंह थापां कनादिल ।","  २०७९ आषाढ ३०, बिहिबार "
एम्स इन्टरटेंटमेंटपाखें  निम्ह कलाकःमिपिन्त आर्थिक ग्वाहालि याइगु," कलाकार देयया गर्व व सम्पत्ति खः , इमिगु सम्बर्द्दन प्रवर्द्धन व सम्मान यायेनु धइगु मू अाज्जु ज्वना निस्वंगु एम्स इन्टरटेंटमेंट नांयागु संस्थाया ग्वसालय् आः वइगु भदौ १८ गते शनिबार छगू कलाकार फुटसल कासा याइगु जुउगु दु ।  उगु कासाय् नेवाः संकिपा व संगीतख्यःया आपालं कलाकःमि पिनिगु ब्वति दइगु खँया जानकारी शनिबार मच्छे रिक्रियशन सेन्टरय् जुउगु पत्रकार सम्मेलनय् बिउगु खः । ज्याझ्वलय् लसकुस न्वचु तयेगु झ्वलय् ग्वसाखलःया कोषाध्यक्ष बुद्ध लक्ष्मी अनु महर्जनं ग्वसाखलःपाखें पिकागु प्रेस विज्ञप्ति ब्वना न्यंकादीगु खः ।  नेवाः कलाकारपिन्त भौतिक व आर्थिक रुपं ग्वाहालि याना वया च्वंगु एम्सपाखें उसाँय् मदया वासः याका च्वनेमाःपिं कलाकःमि मध्ये नांजाम्ह संगीतकःमि सुमन कपाली व म्युजिक भिडियो व शर्टफिल्म निर्दशक सुजन बज्राचार्य यात झिद्वःझिद्वःतकाया आर्थिक ग्वाहालि यायेगु धका नं घोषणा याःगु दु । एम्सया दुजः कलाकःमि पिनिगु उसाँय् यात ध्यानय् तया थीथी कथंया उपचारय् नं सहुलियत बिइका वया च्वनागु दु धका जानकारी बिउगु दु ।  ज्याझ्वलय् एम्सया छ्यान्जे अले फुटसल कासाया ग्वसाः कजि राजी किपूपाखें कासायाबारे खँ न्ह्यथना दिल । ग्वसाखलःया नायः सुरेन्द्र महर्जन तापाख्यमिया सभानायसुइ जुउगु उगु प्रेस सम्मेलनय् नेपालभाषाया न्हापांम्ह संकिपा पत्रकार विजयरत्न असंबरें थःथःगु ख्यलं थीथी कथं योगदान बिया वया च्वंपिं कलाकःमि पिनिगु  निंतिं माःबलेमाकथं ग्वाहालि यायेगु आज्जु ज्वना न्ह्यावना च्वंगु एम्सया पलाःयात च्वछासे कलाकःमि दथुइ थवंथवय् सहलह ब्याकेगु निंतिं व  थवंथवय् भ्यलेपुंकेगु निंतिं थजागु फुटसल कासा छगू तःजिगु माध्यम खः धका धयादिल ।","  २०७९ आषाढ ३२, शनिबार "
बँपसः चिइकेगु नितिं  मेयरयात मंकाः ज्ञापन पौ लःल्हाइगु,"    येँ महानगरपालिकाया मेयर बालेन शाहयात येँ दुनेया बँपसः चिइकेगु अभियान मदिक्क न्ह्याकेगु नितिं मंकाः ज्ञापन पौ लःल्हाइगु जूगु दु । शुक्रवाः येँया नेपाः ब्यांक्वेटय् नेवाः जागरण मञ्चं ग्वसाः ग्वःगु बँपसःयात कयाः नेवाः सरोकार विषयस जूगु सहलह मुँज्या लिपा थुकथं मंकाः ज्ञापन पौ लःल्हायेगु क्वःछिउगु खः । उगु सहलह मुँज्याय् नेवाः देय् दबूया न्वकू उमेश स्थापित, संस्कृति सम्पदाया अभियन्तापिं सुमन सायमि, गणपतिलाल श्रेष्ठ, यादवलाल कायस्थ, मनिष मानवलिसें थीथी क्लब व संघसंस्था वःपिं दुजःपिन्सं येँ महानगरपालिकां बँपसः चिइकेगु अभियानयात ताःलाकेगु नितिं ग्वाहालि यायेगु व थुकियात मदिक्क न्ह्याकेगु नितिं खबरदारी यायेगु सहलह याना  क्वःछिउगु खः । उगु ज्याझ्वलय् बँपसःपाखें दकले अप्वः पीडित नेवाःत जूगुलिं थ्व अभियानयात ताःलाकेगु नितिं नेवाःत न्ह्यःने वयेमाःगु विचाः नं सहलह मुँज्याय् पिदंगु खः । सहलह मुँज्याय् चेम्बर अफ कमर्शया दुजःलिसें भोताहिति बजाःया कजि ज्ञानेन्द्र तुलाधर, असन सेवा समितिया पुलांम्ह नायः यज्ञरत्न तुलाधर, नेवाः बस्ती नेवाः स्कूल अभियानया नायः दीपक तुलाधर, लगं खलःया नायः सुवर्ण स्थापित, संचारकःमिपिं राजीव राजोपाध्याय, प्रेरणा शाक्य, लोकतान्त्रिक नेवाः दबूया नायः भगवान शाक्यलिसें थीथी व्यक्तिपिनिगु ब्वति दूगु खः । किपा - प्रेरणा शाक्य","  २०७९ आषाढ ३१, शुक्रबार "
प्यंगू उपन्यास दुथ्यागु छगू सफूया नापनापं प्यंगू सफू पितब्वज्या,"नेपालभाषाया साहित्य व कृतिया विकास व सम्बर्द्दनया आज्जु ज्वना निस्वना तःगु नेपालभाषा फाउण्डेशनया ग्वसालय् शनिबार छगू ज्याझ्वःया दथुइ प्यंगू सफूया पितब्वज्या जुउगु दु ।  पिदंगु प्यंगू सफू मध्ये च्वमि मोति शान्ति श्रेष्ठया छगू हे सफुतिइ दुने प्रकृति , लुमन्तिया डायरी , सत्य व मां या नापनापं ख्वबि नांयागु प्यंगू उपन्यास दुथ्याकातःगु दु ।  उगु ज्याझ्वलय् पिदंगु मेगु स्वंगु सफुतिइ मोति शान्ति श्रेष्ठया च्वसां पिदंगु नेपालय् घरेलु उद्योगया विकास , चिनाखँमि सबिना श्रेष्ठया निगू कृति जिन्दगी छगू न्ह्यसः चिं  व मनया सर्गः दुथ्यागु छगू सफू व चिनाखँमि श्रृजना श्रेष्ठया नं निगू कृति  न्ह्यसः चिं निसें लिसः चिंतक व सुपायँनं छु स्यु  दुथ्यागु सफू खः ।  थुकथं छगू हे सफुतिइ निगु बिस्कं कृति दुथ्याका छगू न्हूकथं प्रयोग जुया च्वंगु खँ ज्याझ्वःया पाहाँपिन्सं धयादिल । मूपाहाँ नेपालभाषा एकेडेमीया चान्सलर बाखंच्वमि यज्ञरत्न धाख्वाःजुं त्वादेवाय् मत च्याका उलेज्या यानादीगु ज्याझ्वः फाउण्डेशनया नायः मंगलमान शाक्यया सभानायसुइ जुउगु खः । ज्याझ्वलय् साहित्यकार शाक्य सुरेन , पूर्व मन्त्री शंकर प्रसाद कोइराला लगायतया वक्तापिन्सं नेपालभाषा फाउण्डेशनया बारे व पिदंगु सफूया बारे नुगःखँ तयादीगु खः ।","  २०७९ आषाढ ३२, शनिबार "
जनबहाःया दबुलिइ प्यंगःथांया झ्वाता धस्वाकल,"जनबहाःया नासः दबुलिइ भाषानिभाः प्रेम बहादुर कसाः व नेपालभाषा प्यगः थांया झ्वाता धस्वाका उलेज्या जुगु दु ।  येँ महानगरपालिका व बागमती प्रदेशया बागमती प्रदेश खानेपानी, सिचाइँ तथा उर्जा मन्त्री माननीय बसन्त मानन्धरया ग्वाहालिइ केलत्वाःया दबूलिं थथे झ्वाता पलिस्था यानाः  शनिवाः उलेज्या जुगु खः । नेपालभाषाया प्यगः थां छसि कथं गद्य गूरु पण्डित निष्ठानन्द बज्राचार्य , महाकवि सिद्धिदास महाजु, मास्टर जगत सुन्दर मल्ल, कवि योगबीर कसाः व भाषानिभाः प्रेम बहादुर कसाःया झ्वाता जनबहाःया केलत्वाःया नासः दबुलिइ तःगु खः ।  उगु झ्वाताया उलेज्या छसि कथं नेपाली कांग्रेसया बरिष्ठ नेता लिसें पुलाम्ह उप प्रधानमन्त्री प्रकाशमान सिं, नेपालभाषा मंका खलःया नायः जनकवि दुर्गालाल श्रेष्ठ, बागमती प्रदेशया बागमती प्रदेश खानेपानी, सिचाइँ तथा उर्जा मन्त्री माननीय बसन्त मानन्धर, येँ महानगरपालिकाया पुलांम्ह मेयर बिद्यासुन्दर शाक्य व येँ महागरपालिका २५वडाया पुलाम्ह वडा अध्यक्ष नीलकाजी शाक्य पिन्सं यानादिगु खः ।  पवित्र कसां नं न्ह्याकादिगु उगु ज्याझ्वः नासः दबूजीर्णेद्धार समितिया ग्वसालय् जुगु खः । ","  २०७९ आषाढ ३२, शनिबार "
 अरुण थापाया २३ औं स्मृति साँझ तःजिक क्वचाल,"नेवाः साधना कला केन्द्रया ग्वसालय् मदुम्ह बरिष्ठ म्ये हालामि अरुण थापाया २३ औं स्मृति साँझ तःजिक क्वचाःगु दु । मदुम्हः बरिष्ठ म्ये हालामि अरुण थापाया किपाय् स्वां देछाना न्ह्यागु उगु ज्याझ्वलय् मूपाहाँ कथं निर्माता निर्देशक व च्वमि प्रकाश साय्मि झायादीगु खः । अमर तण्डुकार, विजय नारायण मानन्धर अले साहित्य ख्यः व संगित ख्यः या विशिष्ठ ब्यक्तिपिं पाहाँ कथं उपस्थित जुयादीगु खः । राताराम मुनकःमि सुरेन्द्र श्रेष्ठ कृष्ण महर्जनया नाप नापं आपालं म्ये हालामि पिन्सं अरुण थापाया म्ये हाला न्यंकादीगु उगु ज्याझ्वः नेवाः साधना कला केन्द्रया नायः सुन्दरमान श्रैष्ठ “बागमति भाई” या सभा नायसुई जूगु खः ।    ","  २०७९ श्रावण ६, शुक्रबार "
क्यामेरामाएन विदुर पाण्डे मन्त,"     नेपाःया संकिपा व संगीतख्यलय् नांजाम्ह क्यामेरामाएन विदुर पाण्डेया  हृदयाघात जुया स्वर्गारोहण जुउगु दु । मदुम्ह पाण्डें या पारिवारिक स्रोतया कथं वयकयात आकाझाकां हृदयघात जुउगु खः । क्यामेरामाएन पाण्डे ताः ई न्ह्यः निसें क्यामेरामाएन जुया ज्या याना वया च्वनादीम्ह खः । लिपांगु ईलय् टिभि शो सिंगिंग सुपर स्टारया टेक्निकल हेड जुया  ज्या याना वया च्वनादीगु खःसा वयक नेपाःया न्हापांगु एचडी फर्म्याटया फिल्म "" कागबेनी"" या क्यामेरामाएन खः ।  वयकलं कागबेनी लगायत छुं छुं फिल्मया नापनापं  आ पालं म्युजिक भिडियो, विज्ञापन फिल्म, डकुमेन्ट्री फिल्मय् क्यामेरामाएन जुया ज्या यानादीगु दु । अथेहेतुं वयकलं  सहेन्द्र श्रेष्ठ लिसे जाना  नेपाःया न्हापांगु  भिडियो म्यागेजिन  कथं स्वर्णिम भिडियो म्यागेजिन नं पिकाना दीगु खः ।  Reply Forward","  २०७९ श्रावण २५, बुधबार "
भाषाथुवाः  मथुरा सायमि अस्पताल भर्ना,"नांदंम्ह आख्यानकार भाषाथुवाः भाजु मथुरा सायमिजु माइल्ड ब्रेन स्ट्रोक जुयाः नर्भिक हस्पिटलय् आइसीइयुलय् उपचार याका च्वनादीगु दु ।  अनं वयकया न्ह्यपुइ (ब्रेन) य् समस्या जुउगुलिं नर्भिक अस्पताल यंकुगु खः । हनेबहम्ह मथुरा सर चयप्यदं (८४) बुदिं वंगु गुरु पुन्हि ,असार २९ गते बुधबार हंगु खः ।  नर्भिक हस्पिटलय् आइसीइयुलय् उपचार याका च्वनादीम्ह मथुरा सायमिया उसाँय् आः तालना वया च्वंगु दुसाः खँ नं त्याजिक्क ल्हाय्फु धका साहित्यकार विमल ताम्राकारं जानकारी बियादीगु दु ।  वयक थःगु लिपांगु कृति ""महाअभियान""यात कया तसकं हे उत्साहित जुया च्वनादीम्ह खः । उगु सफू वयकलं थःगु छेँय् वया कावःपिन्त जक मखसे मेमेपिन्थाय् थः हे वना बिया च्वना दीम्ह खः ।  वयक थुकथं थः गु न्हूगु कृतियात कया लसता प्वंका च्वनादीम्ह खः । वयकया उसाँय् याकनं हे ताःलाना वयेमा कामना याना ।","  २०७९ श्रावण १, आइतबार "
सफू ह्यःमि व साहित्यकारपिनिगु स्वापु खः सफू ब्वज्या न्ह्यात - चान्सलर धाख्वाः,"      नेपालभाषाया साहित्य व संस्कृतिया ख्यलय् सना वया च्वंगु न्यागु संस्था च्वसापासा, नेपालभाषा एकेदेमी, ईलोहं प्रकाशन, कुतः पिकाक व नागार्जुन पब्लिकेशनया मंकाः ग्वसालय् नेपाल एकेडमी, प्रज्ञा भवन, कमलादीस छगू तःजिगु सफू ब्वज्या शुरु जुउगु दु  । उगु सफू ब्वज्याया विहिबार नेपालभाषा एकेडेमीया चान्सलर यज्ञरत्न धाख्वाःजुं त्वादेवाय् मत च्याका उलेज्या यानादिल ।  थुगु सफू ब्वज्याया बारे जानकारी बिसे इलोहँ प्रकाशनया प्रबन्ध निर्देशक  भाषाह्यःमि नरेशबीर शाक्यं नेपालभाषाया पुलांगु पुलांगुनिसें न्हूगु सफूया ब्वज्याय् ब्वँनामितय्त  म्होतिं नं झिब्व (१० प्रतिसत) लिसें थप आकर्षक छुट बियाः सफू मीगु ग्वसाः दु धका धयादिल । उकथं हे नेपालभाषाया न्हापा पिदनाच्वंगु, बजारय् मदयेधुंकूगु सफूत नं नीन्यातका व न्येतकाया निगू स्टलय् मीगु ग्वसाः दउगु खँ नं ग्वसाः खलकं जानकारी बिउगु दु ।  ग्वसाः खलकं बिउगु जानकारी कथं प्यन्हुयंकं जुइगु सफू ब्वज्याया ज्याझ्वलय् न्हमपमंगु न्हि ने.सं. ११४२ गुंलाथ्वः चतुदर्शी, बिहिवाःखुन्हु  उलेज्या जुउगु ग्वसाः सफू ब्वज्याय् निन्हु खुन्हु ने.सं. ११४२ गुंपुन्हि,  शुक्रवाः कविरत्न सिद्धिचरण श्रेष्ठया सीस्वां , फूस्वां व भूषणप्रसाद श्रेष्ठया छन्द ७७ व नेवाः गजलया पितब्वज्या जुइगु जूगु दु ।   स्वन्हु खुन्हु ने.सं. ११४२ गुंलागाः सापारु, शनिवाः नःलि साहित्य दबूया ग्वसालय् छगू साहित्यिक मुँज्या जुइगु ग्वसाः दुसा उगु साहित्यिक मुँज्याय् नेपालभाषाया साहित्य ख्यःया पुलांपिं नांजाःपिंनिसें न्हूपुस्ताया साहित्यकारपिनिगु ब्वति दइगु खँ नं ग्वसाः खलकं जानकारी बिउगु दु ।  नेपालभाषा एकेडेमीया चान्सलर धाख्वाःजुं थज्यागु सफू ब्वज्याया नेपालभाषा एकेडेमि पाखें दय्ँदसं यानागुलिइ कोरोनाया ग्याचिकुया हनिं जुउगु लकडाउनया कारणं दिना च्वंगुलिइ थुगुसिइ थथे मंका कथं जुउसां ब्वज्या याये खंगु खँ यात च्वछाया दिल । थज्यगु ब्वज्या नेपालभाषाया सफू ह्यःमि व साहित्यकारपिनिगु निंतिं ज्वःमदुगु ज्याझ्वः जूगुलिं इलय् ब्यलय् थथे सफू ब्वज्या याना च्वनेमा धका नेपालभाषा एकेडेमीया चान्सलर यज्ञरत्न धाख्वाःजुं धयादिल ।","  २०७९ श्रावण २६, बिहिबार "
स्वनिगःव्यापि पञ्चाभिषेक रूद्री क्वःचाल,"      राजोपाध्याय समाजया ग्वसालय् स्वनिगः या स्वंगुलिं शहरय् जुया च्वंगु पञ्चाभिषेक रूद्री धार्मिक अनुस्थान तःजिक क्वचायेकुगु दु ।  राजोपाध्याय समाजं दच्छितक लय् लय् पतिकं यें , यल व ख्वपय् छन्हूं हे छगु हे इलय्  पञ्चाभिषेक रूद्री यानावयाच्वगु खःसाः वंगु मंगलबाः येंया मखनय् दुगु महिन्द्रेश्वर महाद्यःथाय् झिनिक्वगू रूद्राभिषेक विशेष ज्याझ्वः यानाः दच्छिन्यकं जूगु ज्याझ्वः क्चायेकूगु खः।  स्वनिगःया स्वंगुलिं शहरया स्वीन्याम्ह राजोपाध्याय् बाज्यापिंपाखें थीथी पूजापाठ यानाः पंचाभिषेक रूद्री क्वचायेकूगु खः। १०८ कलश यात्रापाखें शुरू याःगु ज्याझ्वलय् ११ म्ह राजोपाध्याय बाज्यापिंपाखें  लघु रूद्राभिषेक, ९ म्हपाखें नवचण्डीलिसें शिव पञ्चाङ्ग व १० द्वःया ल्याखँय् अयुताहुती यज्ञ याःगु खः।  पंचाभिषेक रूद्री क्वःचायेकेगु ज्याझ्वलय् संस्कृति तथा नागरिक उड्यन मन्त्री जीवनराम श्रेष्ठं येंया ओमधरानन्द राजोपाध्याय् मुंकादीगु कान्तिपुरया रूद्राभिषेकपद्धति नांया सफूया पितब्वज्या यानादीगु खः।  कोरोना महामारीपाखें मुक्तिया कामनालिसें सकारात्मक उर्जा व स्तोत्र, मन्त्र, वेद पाठपाखें पिहाँवइगु सकारात्मक उर्जां नकारात्मक भाइरसया अन्त्य जुइगु विश्वास कयाः न्ह्याकुगु  पञ्चाभिषेक रूद्री थगुनेया श्रावण १२ गते शुरु याःगु खः। येंया मखनय् दुउगु महिन्द्रश्वर महाद्यः, यलया मंगया विश्वेश्वर महाद्यः व ख्वपया टौमढी तिलेश्वर महाद्यया थाय् लय् लय् पतिकं रूद्रीपाठ जुयाच्वयाच्वंगु खःसाः मंगलबाः थ्व धार्मिक अनुस्थान तःजिक क्वःचायेकूगु खः।","  २०७९ श्रावण २७, शुक्रबार "
फोनिजया  स्थापना दिवसय् प्यम्ह पत्रकारयात सम्मान,"         नेपाल आदिबासी जनजाति पत्रकार महासंघफोनिजया नीस्वक्वःगु  स्थापना दिवसया लसताय् प्यम्ह पत्रकार व छगू संचार संस्थायात सम्मान याउगु खः। सम्मानित जूपि वरिष्ठ पत्रकार गोपाल देवान, अनिता गुरुङ, राजु चौधरी, अप्सरा समाल व वान्तावा राई भाषाया पत्रिका ‘बुङ्वाखा’ मासिक खः।","  २०७९ श्रावण २८, शनिबार "
नेवाः सुचना केन्द्रया बुदिंया लसताय् नेवा: अनलाइन न्युज सम्मानित,"नेवा: समुदायया खँ प्रचारप्रसारय् अग्रणी भूमिका म्हिताच्वंगु संस्था नेवा: सुचना केन्द्रं थ:गु न्यादँ बुदिं हंगु दु । येँया क:सि रेष्टुरेन्टय्  बिहीवा: छगू ज्याझ्व:या दथुइ केन्द्रं थ:गु बुदिं हंगु ख: । बुदिंया झ्वलय् रमिता बज्राचार्यया नाय:सुइ केन्द्रया न्हूधा: नं जूगु दु । न्हूगु कार्यसमितिइ संस्थापक नाय: राजेन्द्र रंजित च्वनादीगु दु । बुदिं हनाज्याझ्वलय् मू पाहां नेवा: न्ह्यलुवा: हितकरवीरसिंह कसा: झायादीगु ख: ।  ज्याझ्वलय् नेवा: अनलाइन न्युजयात सम्मान नं या:गु ख: । नेवा:तय् हरेक बुखँयात नेवा: समुदाय दथुइ थ्यंकेगु ज्याय् भूमिका म्हितूगुलिं नेवा: अनलाइन न्युज सम्मानित जूगु ख: ।  सम्मान लिपा नेवा: अनलाइन न्युजया नाय: सुजीव वज्राचार्यं थ्व सम्मानं थ:त ह:पा: ब्यूगु जक मखु, जिम्मेवारी बोध नं याकूगु खँ धयादिल ।  नेवा: सुचना केन्द्र हे सम्मान लायक जूगु धासें भाजु वज्राचार्यं नेवा: सुचना केन्द्रं ज्व:मदुगु ज्याखँ यानाच्वंगुलिं थप ग्वाहालि याना वनेगु खँ नं तयादिल । नापनापं केन्द्रया ज्व:मदुगु ज्याया लागि मेपिंसं नं ग्वाहालि यायेमा:गु विचा: नं प्वंकादिल ।  हनाज्याझ्वलय् सिद्धिविलास वज्राचार्यया प्रतिनिधिकथं भाषासेवी धर्मसेवी सरस्वती वज्राचार्य, मथुरा साय्मि व रेगन रंजितपिंत नं हंगु ख: । हना ज्याझ्वलय् नेवा: देय् दबूया नाय: पवित्र वज्राचार्यं नेवा: सुचना केन्द्रयात मा:गु ग्वाहालि यायेत थ:पिं इच्छुक जूगु व मा:कथं ग्वाहालि यानावनेगु खँ नं तयादिल ।  नेवा: सुचना केन्द्रया तत्कालिन नाय: नरेन्द्र श्रेष्ठया सभानायसुइ जूगु ज्याझ्वलय् नेवा: पत्रकार राष्ट्रिय दबूया नाय: सुरजबीर वज्राचार्य, नेवा: पत्रकार राष्ट्रिय दबू येँ कचाया नाय: अर्विन्द्रमान सिं व दबू येँ कचाया पुलांम्ह नायः जेष्ठ फोटोपत्रकार नाति महर्जनलगायतपिनि उपस्थिति दुगु ख: ।","  २०७९ श्रावण २७, शुक्रबार "
गोपाल योन्जनया बुदिंया लसताय् राजु सिंहयात सम्मान ,"      नेपाःया संगीतया सर्गःया नांजाम्ह संगीतज्ञका  अमर संगीतकार गोपाल योन्जनया ८० क्वःगु जन्मजयन्तीया लसताय्   नेवाः साधना कला केन्द्रया ग्वसालय् छगू सांगितिक ज्याझ्वः या नापनापं वरिष्ठ संगीतकःमि राजु सिंहयात गोपाल योन्जन एचिभमेंट अवार्ड देछागु दु ।   नेवाः साधना कला केन्द्रया संस्थापक बागमति भाइ सुन्दर मान श्रेष्ठया सभानायसुइ जुउगु ज्याझ्वलय् वरिष्ठ संगीत विश्लेशक व फिल्म निर्दशक प्रकाश सायमि मूपाहाँ कथं झायादीगु खः ।   ज्याझ्वलय् ग्वसाखलःया रोजी श्रेष्ठ डंगोलं लसकुस न्वचु तयादीगु खः । अथेहेतुं इन्दिरा कलानिधि महाविद्यालयया कजि व विशिष्ट संगीत गुरु धनबहादुर गोपालिया नापनापं नांजापिं म्येच्वमि भुषण खरेल व विश्व बल्लभं गोपाल योन्जन बारे थःथःगु खँ तयादीगु खः । नेवाः साधना कला केन्द्रया ग्वसालय् शुक्रबार जुउगु सांगितिक ज्याझ्वलय् म्येहालामि रोजी श्रेष्ठ डंगोल , शुद्ध लक्ष्मी श्रेष्ठ , राज गोपनलि,उत्तरा मानन्धर,शैलेश सिंह,देवेन्द्र मान सिंह,किशोर शाही ,बिजय मानन्धर,सुरेन्द्र श्रेष्ठ,सतिश महर्जन,कैलाश भुसाल,माधव दाहाल,सिद्दार्थ श्रेष्ठ लगायतं  गोपाल योन्जनया म्ये हालादीगु खःसा  विशेष  क्षमता दुम्ह प्रतिभा रुबी वैद्यं नं  छगू सांगितिक प्रस्तुति न्ह्यब्वया दीगु खः ।  किपा  बिक्रम खडगी","  २०७९ श्रावण २८, शनिबार "
नेपाःया दकले न्हापांगु राष्ट्रिय गानया फिमेल भर्सन पिदन,"नेपाःया इतिहास कथं न्हापांम्ह राणा प्रधान मन्त्री जङ्ग बहादुर बेलायत वंबले अन नेपाःया राष्ट्रिय धुन कथं "" राजमति कुमति "" हायेकल धका धाइगु खँ दु ।  इतिहासया थ्वहे खँ कथं राजमति कुमति हे नेपाःया न्हापांगु राष्ट्रिय गान खः ध का धायेमा । थ्वहे म्येया फिमेल भर्सन कथं छुं ई न्ह्यः म्येहालामि अगिना तण्डुकार या म्ये छपू पिदंगु खःसा आः वया लजना मानन्धर, सुमित्रा बज्राचार्य, शर्मिला राजोपाध्याय व  प्रतिमा बज्राचार्य लगायतं हालातःगु "" राजमान्चिया म्ये "" नं दुथ्यागु म्येचाया नापनापं नांजाम्ह म्येहालामि प्रचण्ड राजोपाध्याय या नेपाली एल्बम""स्वर""  शुक्रबार छगू ज्याझ्वःया दथुइ पितब्वज्या जूगु दु ।   ज्याझ्वलय्  "" राजमान्चिया म्ये "" या म्ये च्वमि विनय राजोपाध्याय व म्येहालामि प्रचण्ड राजोपाध्याय पिन्सं नुगःखँ तयादीगु खः । अथेहेतुं ग्वसाखलः कन्फ्राक्टिभ मिडिया सोलुसनया रक्षण राजोपाध्यायं लसकुस व नेवाः फिल्म सोसाइटीया रुपेन्द्र श्रेष्ठं सुभाय् बियादीगु ज्याझ्वः नेवाः फिल्म सोसाइटीया नायः व कन्फ्राक्टिभ मिडिया सोलुसनया संचालक , सम्पादक विराजकाजी राजोपाध्यायया सभानायसुइ जूगु खः । ज्याझ्वलय् सभानायः राजोपाध्यायं निगुलिं ग्वसाखलःपाखें थ्व दच्छिया दुने याइगु ज्याझ्वःया घोषणा नं यानादीगु खः ।  थथे घोषणा जू कथं भदौ ३१ गते राजमान्चिया म्ये कन्सर्ट जुइगु व याकनं हे नेवाः फिल्म अवार्ड ज्याझ्वः याइगु जुउगु दु ","  २०७९ श्रावण ६, शुक्रबार "
झीगु स: व सुकुन्दा फिल्मसपाखें साया नख: याइगु,"नेवा: सञ्चार ख्यलय्  न्ह्या वयाच्वंगु छगू संचार संस्था ""झीगु स:"" व नेवा: फिल्म ख्यलय् ता: ई न्ह्यव:निसें दिपा: मदिक्क पला: न्ह्याका: वयाच्वंगु छगू संस्था सुकुन्दा फिल्मस्  मंका: ग्वसालय् थ्वहे वइगु भदौ ४ गते शनिवा: यलया ज्यापु प्रज्ञा भवनय् जुइगु ख्यालि नख:या जानकारी बिउकथं सोमबार छगू पत्रकार सम्मेलन जुउगु दु । पत्रकार सम्मेलन झीगु सःया संरक्षक विजयरत्न असंबरें नेपाः धइगु संंकिपाया उदगम स्थल खःधका धासे यलया च्यासलय् येँया बले क्यनिगु झ्याल्चा प्याखं हे संकिपाया दकले न्हापांगु रुप खः धका कनादिल । ज्याझ्वलय् झीगु सःया राजु राजदेव बज्राचार्यं  छगू इलय् नेपा:या रंगमञ्च ख्यलय् नेवा: ख्याल: धालकि छगू बिस्कं हे थाय् काये धुंकूगु खँ न्ह्यथना दिल ।  तर आ: वया रंगमञ्चय् ख्याल: क्यनेगुपाखे पला: दिनाच्वंगु व  थथे दिनाच्वंगु पला:यात  न्ह्याके फइला धका: झीगु व सुकुन्दा फिल्मस् जाना: थुगुसी साया नख: यायेत्यनागु खँ कनादिल । थ्व ख्यालि नख: मुक्कं टिकट शो जुइ । उगु टिकट मिया: मुनीगु दामय् नेवा: कलाकारिता नेवा: संगीत ख्यलय् थ:गु जीवन पानादीम्ह सुमन कपाली थौंकन्हे उसाँय् मदयेका: वास: याका: च्वनादीगुलिं वय्क:या उपचारय् भचासां ग्वाहालि जुइमा धका: मनंतुना आर्थिक ग्वाहालि नं यायेगु ग्वसा: दुगु खँ नं कना दिल । छिकपिं सकलसित झायादीगुलिं सुभाय् देछाना । ज्याझ्वलय् नेवाः पत्रकार राष्ट्रिय दबूया केन्द्रिय नायः सुरजबीर बज्राचार्य व यल महानगरपालिका वडा ल्याः १६ या वडा नायः निर्मल रत्न शाक्य लगायतं नं साया नखःयात कया नुगःखँ तयादीगु खः ।","  २०७९ श्रावण ९, सोमबार "
लोकंह्वाम्ह हिरो  भुवन केसी चलचित्र विकास बोर्डया अध्यक्ष जुल,"      मन्त्रिपरिषदया सोमबार च्वंगु बैठकं  लोकंह्वाम्ह हिरो अध्यक्ष भुवन केसीयात चलचित्र विकास बोर्डया अध्यक्ष नियुक्त यागु खःसा लोकंह्वाम्ह हिरो अध्यक्ष भुवन केसीं बुधबार चलचित्र विकास बोर्डया नवनियुक्त अध्यक्षया पदभार ग्रहण यानादीगु दु । बुधबार सुथसिया झिता ईलय् बोर्डया ज्याकु चाबहिलय् वयकलं पदभार ग्रहण यानादीगु खः ।  वयकयात चलचित्र विकास बोर्डया कर्मचारीपिन्सं स्वामा क्वखाएका लसकुस यानादीगु खः । बोर्ड लागाय् पूजा याये धुंका केसी थःगु कार्यकक्ष दुने झायादीगु खः । पदभार ग्रहण धुंका सञ्चारकःमिलिसे नुगःखँ तयेगु झ्वलय् वयकलं फिल्मख्यःया दक्वः धइथें समस्या थःम्हेसिनं ताः ई न्ह्यः निसें खना च्वनागु समस्या खः धका धासे अज्यागु समस्या ज्यंकेत थःम्हं न्ह्यचिलेगु खँ कनादिल । आः याकनं हे छगू विशेष ज्याझ्वः याना स्पटब्वाई निसें कलाकार, निर्माता–निर्देशक सकल लिसे सहलह नं याये धका धयादिल ।  चलचित्र विकाश बोर्डया अध्यक्ष राजनैतिक नियुक्ति खःसां थुकिया निंतिं बकायदा दरखास्त कयालिं इन्टरभ्यु कयाजक अध्यक्ष ल्ययेगु याना वया च्वंगु दुसा थुगुसिइ अध्यक्ष जुइया निंतिं भुवन के सि या नापनापं फिल्म निर्देशकं दिपक श्रेष्ठ , न्हापांम्ह मिसा फिल्म निर्देशकं सुचित्रा श्रेष्ठ, धरानया फिल्मकःमि अरुण कुमार प्रधान, फिल्म निर्देशक सम्झना उप्रेती रौनियार, साँस्कृतिक कःमि सुषमा कार्कि लगायत झिम्हेसिनं दरखास्त तःगु खः ।","  २०७९ श्रावण ११, बुधबार "
यचु हेयर आयलं सँया दक्वं समस्या समाधान जुइगु दावी ,"भुमि एमडिआर इन्डस्ट्रिजं सँ हाइगु, न्हूगु सँ मवइगुलिसें छ्यनय् त्वँ दाइगुलिसेंया समस्या ज्यंकीगु चिकं दयेकागु दावी याःगु दु । वंगु शनिबाः येँय् थःगु उत्पादन यचु हेयर आयलया औपचारिक घोषणा यासें कम्पनीं थथे दावी याःगु खः । येँ महानगरपालिकाया उपप्रमुख सुनिता डंगोलं भुमि इन्डस्ट्रिजया उत्पादन यचु हेयर आयलया औपचारिक घोषणा यानादिल । ज्याझ्वलय् न्ववासें कम्पनीया प्रवन्ध निर्देशक उज्वल मानन्धरं थःपिन्सं प्यताजि चिकं उत्पादन यायेत स्वयागु खःसां आःयात स्वताजि जक उत्पादन न्ह्याकागु धयादिल । न्हापांगु चरणय् सँ महाइगु, न्हूगु सँ वइगु व त्वँ दाइगु समस्याया नितिं स्वताजि चिकंया उत्पादन न्ह्याकागु धासें मानन्धरं सँयात प्राकृतिक रुपं हाकु दयेकीगु चिकंया परिक्षण जुयाच्वंगु जानकारी बियादिल । बौबाज्याया पालंनिसें यानावःगु सामाजिक अभ्यासया हे लिधंसाय् ३३ ताजि प्राकृतिक जडिबुटिलिसेंया सामग्री तयाः यचु हेयर आयल दयेकागु मानन्धरं धयादिल । थुगु चिकंया सफल परिक्षण नं जुइधुंकूगु व थुकिया परिणाम प्रमाणित नं जुइधुंकूगु वय्कःया दावी खः । येँ महानगरपालिकाया उपप्रमुख डंगोलं स्थानीय आदिवासी उत्पादनयात हे ब्रान्डिङ यानाः आर्थिक समृद्धिपाखे न्ह्याःवनेमाःगु धयादिल । मेपिन्सं प्रुफ यानाः एप्रुभ यानाबीमा धकाः पियाच्वनेगु स्वयां थःगु प्रमाणित आदिवासी उत्पादनयात बः बीत वय्कलं इनाप यानादिल ।","  २०७९ श्रावण १०, मंगलबार "
"ख्यालिजुजु श्रेष्ठं  "" गालय् वन "" संकिपा पक्कां हे बाँलाइ धयादिल","          एस स्क्वायर इन्टरप्राइजेज मल्टि इभेण्ट इन्टरटेंटमेंट या  नेवाः संकिपा "" गालय् वन"" या म्ये व प्रोमोया पितब्वज्या विहीबार छगू ज्याझ्वःया दथुइ जुउगु दु । ख्वपया कमल विनायक सिनेमा हलय् जुउगु पितब्वज्या ज्याझ्वलय् ख्यालिजुजु धका नांजाम्ह कलाकार मदनकृष्ण श्रेष्ठ मूपाहाँ कथं झायादीगु खः ।  ख्वपदेय् धइगु संस्कृतिया धनी देश खः धका धासे साँस्कृतिक रुपं देशय् दयेकुगु नेवाः संकिपा "" गालय् वन "" या च्वमि हे विज्ञान पक्का जुउगुलिं थ्व संकिपा पक्का हे बाँलाइ जुइ धका मूपाहाँ ख्यालिजुजु श्रेष्ठं धयादिल ।  नेपाःया छम्ह लोकंह्वाम्ह हिरो प्रकाश अधिकारी , नेवाः संकिपा या नांजाम्ह निर्देशकं व कलाकार आर्यम नकःमि , नेवाः संकिपाया ननस्टप निर्देशक बाशु शाही , चलचित्र कलाकार संघया उपाध्यक्ष सानु ताम्राकार , लोकंह्वाम्ह कलाकार श्यामसुन्दर शिल्पकार ,तसकं नांजाम्ह निर्देशक व कलाकार पवन जोशी , ज्याझ्वःया विशेष ग्वाहालिमि केबिएस लुभु  , नेपालभाषाया न्हापांम्ह म्युजिक भिडियो निर्देशक व नांजाम्ह संकिपा पत्रकार विजयरत्न असंबरे विशिष्ट पाहाँ कथं झायादीगु उगु ज्याझ्वलय् विशिष्ट पाहाँपिनिगु पाखें नुगःखँ तयेगु झ्वलय् ख्वपदेय् धइगु रामशेखर नकःमि थेंजाम्ह ज्वमदुम्ह कलाकःमिया कृति या निंतिं नां जाः धका  कार्यक्रम संयोजक  व  निर्माण  व्यवस्थाप क   सुरेन्द्र श्रेष्ठं बियादीगु ज्याझ्वलय् सिताराम माकजुं सुभाय देछानादीगु खः ।  थ्वहे झ्वलय् वयकलं रामशेखर नकःमि लगायतया पूर्वज पिन्सं दयेका थकुगु लँय् झी पलाः मद्वंक्क न्ह्या वनेफयेमाल धका धया दिल । ज्याझ्वः सिताराम माकजुया सभानायसुइ जुउगु खः । थ्व नेवाः संकिपा "" गालय् वन"" या  निर्माता अजय दुवाल  , निर्देशक संयुक्त स्थापित खःसा थुकिया क्यामेरामाएन व एडिटर बाल कुमार मगर , द्वण्द निर्देशक व सह निर्देशक लक्ष्मीप्रसाद भैल ॐ बाबा , नृत्य निर्देशक रमिता बके श्रेष्ठ खः ।  थुके फेशन डिजायनर या रुपय् नं नांजाम्ह शोभा महर्जनं मेन लिड रोल म्हिता च्वंगु दु । शोभा नापं मेल लिडय् किरन जोशी अले नेगेटिभ रोलय् महेशप्रकाश हाडा या नापनापं मन्जु श्रेष्ठ लगायत आपालं कलाकार पिन्सं थीथी भुमिका म्हिता तःगु थ्व नेवाः संकिपा "" गालय् वन"" याकनं हे पिलुवइगु जुउगु दु ।","  २०७९ श्रावण १२, बिहिबार "
म्युजिक भिडियो ख्यलय् मेम्ह नं वल मिसा निर्देशक,"नेपालभाषाया म्युजिक भिडियो ख्यलय् हुलाप्याखं स्यनामि कोरियोग्राफर कथं आपालं मिसा कलाकःमि खनेदया च्वंगु दु धाःसा मूक्कं  म्युजिक भिडियो निर्दशन यानादीपिं मिसा कलाकःमि  आः तक  सुनिता जुनु आराध्य लक्ष्मी खडगी जक जुया च्वंगुलिइ आः वया सम्झना थुसा छम्ह नं पिलूवगु दु ।  ""थःगु धइगु"" बोलया म्येया म्युजिक भिडियो ज्वना पिलुवम्ह सम्झना थुसा कलाख्यलय् सकृय जुया वया च्वनादीम्ह खः । छम्ह कलाकारया रुपय् नं पलाः न्ह्याका च्वनादीम्ह वयक मयजुयात विशेष याना फोटोग्राफर या रुपय् आपासिनं म्हसिउ । आः वया वयक मयजु थःगु न्हूगु म्हसिका ज्वना थ्व ख्यलय् वःगु दु । वयकया निर्देशनय् पिलूवःगु थ्व ""थःगु धइगु"" बोलया म्ये बिन्दु श्रेष्ठ जोशीं हालादीगु खः । भक्तबहादुर श्रेष्ठं च्वयादीगु थ्व म्येया मदन कपालिं लसय् हनादीगु खः ।  थ्व म्येया म्युजिक भिडियो या निर्देशन व परिकल्पना सम्झना थुसा , क्यामेरामाएन व एडिटर सन्देश प्रजापति खः । एसएसपि मल्टि मिडियापाखें दयेकुगु थ्व म्युजिक भिडियो बिहिवार थक्वाःदेया जितवन विहारय् जुउगु खः ।  संगीत गुरु धनबहादुर गोपाली विशेष पाहाँ कथं झायादीगु थ्व ज्याझ्वलय् जितवन बौद्ध विहारया प्रमूख भन्ते अशोक महास्थविर पाखें  म्युजिक भिडियो  पितब्वज्या यानादीगु खः । उगु पितब्वज्या ज्याझ्वलय् नांजाम्ह क्यामेरामाएन व जामनः गुभाजु संकिपाया निर्देशक रवि सायमिं म्युजिक भिडियोया क्यामेरा पक्षयात कया नुगःखँ तयादिलसा नांजाम्ह निर्देशक आर्यम नकःमिं उकिया थीथी पक्षयात कुलादीगु खः ।","  २०७९ श्रावण १३, शुक्रबार "
पत्रकार दबु चितवन शाखाया न्हूगु ज्यासना पुचःया ल्यःज्या व हना ज्याझ्वः क्वचाल,"          नेवाः पत्रकार राष्ट्रिय दबु चितवन शाखाया न्हूम्ह नायः कथं अनुज जोशीयात ल्यःगु दु। शनिबार भरतपुरय् जुगु खुक्वःगु दँमुन्ज्या व स्वक्वःगु तःमुन्ज्याँ जोशीयात सर्वसम्मत नायः कथं ल्यःगु खः।  जोशीया नेतृत्वय् गुम्ह दुजःया न्हू ज्यासना पुचः ल्यःगु उगु तःमुन्ज्याय् न्वकु सृजना ताम्राकार, छ्यान्जे सुनिल कुमार श्रेष्ठ, लिउ छ्यान्जे विनिता श्रेष्ठ व दाँभरीं राजु श्रेष्ठयात ल्यःगु खः। अथेहे दुजःपि राजेन्द्र श्रेष्ठ, उमेश श्रेष्ठ, मनिषा श्रेष्ठ व निरुता श्रेष्ठयात ल्यःगु खः। निर्वाचन कमिटिया संयोजक नाप पत्रकार दबुया संस्थापक अध्यक्ष श्रीकृष्ण महर्जन व  पत्रकार दबूया दाँभरीं सुरेन्द्रभक्त श्रेष्ठं निर्वाचित जुयादीपिन्त खादा व अबिर टिंका भिंतुना बियादीगु खः।  उगु ज्याझ्वलय् थःथःगु ख्यलं ज्वमदुगु योगदान बियादीपिं चिकित्सक व पत्रकारपिन्त न सम्मान यानादीगु खः। पत्रकार दबू चितवन शाखाया खुक्वःगु दँमुन्ज्या व स्वक्वःगु तःमुन्ज्याया मूपाहाँ पत्रकार दबुया बरिष्ठ केन्द्रीय न्वकु नृपेन्द्रलाल श्रेष्ठं त्वाः देवाय् मत च्याका  ज्याझ्वःया उलेज्या यानादीगु खः।  मूपाहाँ बरिष्ठ केन्द्रीय न्वकु श्रेष्ठं चिकित्सक व पत्रकारपिन्त नं सम्मान यानादीगु खः। स्वास्थ्य क्षेत्रय् योगदान बियादीपि वरिष्ठ हाडजोर्नी व नसा रोग विशेषज्ञ प्रा डा अर्जुन श्रेष्ठ, वरिष्ठ प्वाः नाप कलेजो रोग विशेषज्ञ डा बरुण श्रेष्ठ, वरिष्ठ क्यान्सर सर्जन प्रा डा भक्तमान श्रेष्ठ, जनरल व ल्याप्रोस्कोपिक डा सुर्यज्योती श्रेष्ठपिन्त  वयकलं हनापौं लःल्हानादीगु खः। अथेहे पत्रकारिता ख्यलय् ताः ईनिसे योगदान यानादीपि स्वम्ह वरिष्ठ पत्रकारपिन्त नं हनेज्या जुउगु ज्याझ्वलय् पत्रकार दबु चितवनया संस्थापक नायः अमर प्रधान, पत्रकार महासंघ चितवनया पुलांम्ह नायः महेन्द्र श्रेष्ठ, वरिष्ठ स्वास्थ्य पत्रकार नाप पत्रकार दबुया केन्द्रीय न्वकु सन्दीपकुमार श्रेष्ठयात न उगु ज्याझ्वलय् सम्मान याउगु खः।","  २०७९ श्रावण १५, आइतबार "
जनकविपाखें कविता जोशीया निपु म्ये पितब्वज्या,"     "" ए दाइचा छला साप झंगः खनि""  छगू ईया तसकं लोकंह्वागु म्ये खः । थ्व म्ये हाला दीम्ह कविता जोशी खः । म्येहालामि कविता जोशी नांजाम्ह अमर संगीतकार द्वारिकालाल जोशीया म्ह्याय् खः ।  छम्ह अमर संगीतकार या म्ह्याय् जक मखसे थःनं छम्ह स्यल्लाम्ह म्येहालामि कविता जोशी श्रेष्ठ छुं ई लिपा हाकनं संगीतख्यलय् खनेदयेक झायादीगु दु । वयक मयजुं हालादीगु निपु म्ये "" जोवनया रंग"" व "" घालं अप्वः वइत हे ध्वइ"" या म्युजिक भिडियो या पितब्वज्या जुउगु दु ।  शनिबार येँया सिटिसि सिनेमा हलय् जुउगु पितब्वज्या ज्याझ्वलय् जनकवि दुर्गालाल श्रेष्ठ मूपाहाँ कथं झायादीगु खः । म्येहालामि कविताया बाःजु अमरलाल श्रेष्ठ या सभानायसुइ जूगु ज्याझ्वलय् विशिष्ट पाहाँ कथं लोकगायक भृगुराम श्रेष्ठ , नांजाम्ह लोकंह्वाम्ह म्येहालामि जुजु काजि रन्जित व समाजसेवी साहित्यसेवी न्हुदँ समारोह समितिया नायः निरन्जन रत्न शाक्य झायादीगु खः । ज्याझ्वलय् कविताया मा कमला जोशीं निपु म्येया कलाकार व ग्वाहालिमिपिन्त सुभाय् कथं मतिनाया चिं देछाना दिल ।  मूपाहाँ जनकवि श्रेष्ठं उलेज्या यानादीगु उगु ज्याझ्वलय् म्येहालामि कविताया अबुजु अमर संगीतकार द्वारिकालाल जोशीया किपाय् श्रद्धा कथं स्वां देछागु खः । पितब्वज्या जुउगु निपुलिं म्येया म्युजिक भिडियो या निर्देशन नांजाम्ह निर्देशक रामकृष्ण खडगीं यानादीगु खः । पिदंगु निपु म्ये मध्ये "" जोवनया रंग"" या म्ये च्वमि तबः मरु खःसा लय् चिनामि मनराजा नकःमि व बाजं ग्वसामि हरिशकर सायमि खः । थुगु म्युजिक भिडियो या किपालुमि लुजः सिंह , छ्याय्फ्वायकःमि बालकृष्ण बंशी खः ।  श्रृष्टि महर्जनं हुलाप्याखं क्यनादीगु थ्व म्येय् श्रृष्टि महर्जन व उजं श्रेष्ठं मोडल जुया म्हिता तःगु दु । अथेहेतुं मेगु म्ये"" घालं अप्वः वइत हे ध्वइ"" या म्युजिक भिडियो या किपालुमि व छ्याय्फ्वायकःमि बि के जल्मी खः । थ्व म्ये प्रतिसरा सायमिं च्वयादीगु खः । म्येयात गोविन्द ह्युमतं लसय् हनादीगु व जिवित जल्मीं बाजं ग्वसाः ग्वयादीगु खः । ","  २०७९ श्रावण १४, शनिबार "
"रोशनाया ""  रंग जिगु हिला वन"" दुने ल्याय्म्हसु ","       नेपालभाषाया म्युजिक भिडियो धाल कि विशेष याना हाकु पतासि सिनातःपिं मिस्त व छगू हे पहयागु जुया च्वने यः । अले स्वकुमि नं छगू हे वर्ग यापिं  जक जुया च्वनि   ।  थुखे पाखे ल्याय्म्ह पुस्ताया नं नुगः त्याकेगु कुतः म्होजक जुया च्वंगु दु । थ्व पःखायात चिकेगु कुतः कथं छपू न्हूगु म्ये""रंग जिगु हिला वन"" या म्युजिक भिडियो सोमबार सार्वजनिक जूगु दु । हाइलाइट्स नेवार युट्युब च्यानलय् सार्वजनिक जूगु थ्व म्ये मयजु रोशना तुलाधरं हालादीगु खः । नेपाल टेलिभिजनय् दृश्य सम्पादकया रुपय् तःदँ ज्या यानादी धुंकुम्ह मयजु तुलाधर छम्ह बाँलाम्ह म्येहालामि नं खः धइगु खँ थ्व म्ये न्यंपिन्सं धागु दु ।  "" रंग जिगु हिला वन""  म्येया म्युजिक भिडियो या निर्देशन नांजाम्ह निर्देशक सुरेन्द्र तुलाधरं यानादीगु खः । निर्देशक भाजु  तुलाधरं हे च्वया दीगु थ्व म्येयात नील शाक्यं लसय् हनादीगु खः ।  थ्व म्येया बाजं ग्वसाःमि जिवित जल्मी खः । थुकिया म्युजिक भिडियो या क्यामेरामाएन मुकेश हुमागाइं, एडिटर सुजन बडाल खःसा हुलाप्याखं भोगेन्द्र मानन्धरं स्यना दीगु खः ।  ल्याय्म्ह पुस्ताया नुगः सालेभनं न्ह्यब्वया तःगु थ्व म्युजिक भिडियो दुने लुनिभा तुलाधर व अतिशा ताम्राकार या नापनापं सुभाय् तुलाधरं मोडल जुया म्हिता तःगु दु । ","  २०७९ श्रावण १६, सोमबार "
भुवन के सियात छन्हूं हे निगू संस्थापाखें भिन्तुना ,"          चलचित्र विकास बोर्डया न्हूम्ह अध्यक्ष भुवन केसीया छखे भिन्तुना फफं लिमलाना च्वंगु दुसाः मेखे संकिपा लिसे स्वापु दुउगु संघ संस्थाया समस्या न्यना हे दिनबिते जुया च्वंगु दु । थ्व हे झ्वलय् बुधबार वयकलं संकिपा सम्बन्धि नेपालया दक्वसिबे पुलांगु संस्था नेपाल चलचित्र संघ व अादिबासी मातृभाषी संकिपामि पिनिगु छाता संगठन आदिबासी जनजाति चलचित्र महासंघया प्रतिनिधि मण्डलपाखें देछागु भिन्तुना फयादीगु खः । थथे भिन्तुना फया कायेगु झ्वलय् वयकलं संकिपा क्षेत्र व  थ्व लिसे स्वापु दुउगु समस्या बाँलाक हे सिउ धका धयादिसे अज्यागु समस्या चिइकेगु कुतः याये धका धयादिल । नेपाल चलचित्र संघया ग्वसालय् बुधबार जुउगु बधाई तथा सम्मान ज्याझ्वलय् याकनं हे सकलें सरोकारवाला पक्षलिसे सहलह याना छगू निष्कर्ष पिकाये धका धयादिल । संघया अध्यक्ष बीरेन्द्र नारायण श्रेष्ठया सभानायसुइ जुउगु उगु ज्याझ्वलय्  संघया पुलांम्ह अध्यक्ष नकिम उद्दिनं सिनेमा हलया ल्याः म्हो जुया वंगुलिं चिन्ता प्वंका दिल । मेम्ह  पुलांम्ह अध्यक्ष प्रदिप उदयं विदेशी संकिपा क्यना वःगु विकाश शुल्कपाखें नेपाली संकिपाया विकाश यायेगु धइगु अव्यावहारिक चलन खः धका धयादिल ।  संघया निवर्तमान अध्यक्ष मधुसुदन प्रधानं न्ह्याकादीगु ज्याझ्वलय् सङ्घया पुलांम्ह अध्यक्ष राजकुमार पोखरेल , कलाकार संघया अध्यक्ष रविन्द्र खड्का, द्वन्द कलाकार सङ्घया अध्यक्ष नारायण प्रधान , प्राविधिक संघया अध्यक्ष पुष्कर लामा लगायतया वक्तापिन्सं चलचित्र विकास बोर्डका नवनियुक्त अध्यक्ष भुवन केसीयात भिन्तुना देछासे थःथःगु क्षेत्रया बारे न्ववाना दिल ।  बुधबार हे जुउगु मेगु ज्याझ्वलय्  आदिबासी जनजाति चलचित्र महासंघको प्रतिनिधि मण्डललिसे  चलचित्र विकास बोर्डया न्हूम्ह अध्यक्ष भुवन केसीं  विकाश बोर्डया सभाकक्षय् नापलाना दिल । थथे नापलाना दीगु इलय् महासंघया अध्यक्ष अमृत सुनवारं आदिबासी जनजाति संकिपाया निर्माण इजाजत निसें सेन्सरतकया समस्या न्ह्यथना दिेल  ।  थ्वहे इलय् महासंघपाखें बोर्ड नवनियुक्त अध्यक्ष केसीयात भिन्तुना पौ नं देछागु खःसा आदिबासी जनजाति संकिपा लिसे स्वापु दुगु समस्या ज्यंकेत इनाप यासे छगू ज्ञापन पौ नं लःल्हागु खः । थ्व ज्याझ्वलय् महासंघय् आवद्ध नेवाः संकिपामिपिनिगु संस्था नेवाः फिल्म सोसाइटीया नापनापं झिंखुगु जातीय समुदायया संकिपा सम्बद्ध  संस्थाया प्रतिनिधि पिनिगु उपस्थिति दुउगु खः । ","  २०७९ श्रावण १९, बिहिबार "
आदिबासी दिवसया लसताय् संकिपा क्यनेज्या व  सांंस्कृतिक ज्याझ्वः ,"           नीच्याक्वःगु विश्व आदिबासी दिवसया लसताय् नेपाल आदिबासी जनजाति चलचित्र महासंघ व राष्ट्रिय आदिबासी जनजाति महिला मञ्च (निफ) या ग्वसालय् शुक्रबार आदिबासी जनजाति संकिपा क्यनेज्या व  सांंस्कृतिक ज्याझ्वः याःगु दु ।  शुक्रबार पर्यटन बोर्डया हलय् जुउगु उगु ज्याझ्वलय् संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ मूपाहाँ कथं झायादीगु खः । मूपाहाँ मन्त्री श्रेष्ठं छगू संकिपा दुनेया विषयवस्तु, संवाद व पात्रया नामं मनूया सोच, सामाजिक व्यबहार व थाय्बायया नां तकं हिलावंगु दु धका धयादिसे  येँया फिब्वख्यःया नां  माइतिघर संकिपाया अफिस दुउगु कारणं हिलावंगु खँ कनादिल । संकिपाय् थथे तागत दुउगु जुगुलिं आदिबासी जनजाति मातृभाषा या संकिपा दयेकिबले पहिचान, अस्तित्व व आन्दोलनयात सशक्त यायेत सावधानीपूर्वक संकिपा निर्माण यायेत आदिबासी संकिपामि पिन्त इनाप यानादिल ।  उगु ज्याझ्वलय् नेपाल आदिबासी जनजाति महासंघ, संघीय परिषदया नायः गेल्जे लामा शेर्पा, आदिबासी जनजाति महिला महासंघया मूछ्यान्जे शान्ति देवान, राष्ट्रिय आदिबासी जनजाति महिला मञ्चया नकिं सुनी लामा, आदिबासी जनजाति चलचित्र महासंघया अध्यक्ष अमृत सुनुवार, नेपाल आदिबासी जनजाति पत्रकार महासंघ (फोनिज) या संघीय न्वकु अमरध्वज लामा, चलचित्र कलाकार संघया नायः रविन्द्र खड्का , नेपाल चलचित्र संघया न्वकु गोपालकाजी कायस्थ , नेवाः फिल्म सोसाइटीया नायः विराजकाजी राजोपाध्याय लगायतया वक्तापिन्सं आदिबासी जनजाति समुदायया भाय् , तजिलजि या विषयवस्तु कःघाना संकिपा दयेकेमागु खँया चर्चा यानादिल ।  नेपाल पर्यटन बोर्डया सभाहलय् जुउगु ज्याझ्वलय् लसकुस प्याखं कथं कुमारी चचा प्याखंया नापनापं तामाङ, थामी, थारू, सुनुवार समुदायया कलाकारपिन्सं सांंस्कृतिक ज्याझ्वः न्ह्यब्वःगु खः । अथेहेतुं उगु ज्याझ्वलय् गुरूङ भायया सांस्कृतिक संकिपा "" मि न्होर्वे ट"" नं क्यंगु खः । ","  २०७९ श्रावण २१, शनिबार "
किपुलिइ चान्हसिया सम्पदा यात्रा जुइगु,       किपूलिइ  थ्वहे वइगु श्रावण २७ गते शुक्रबाः चान्ह्यः सम्पदा यात्रा जुइगु दु। ऐतिहासिक व साँस्कृतिक सम्पदाया संरक्षणया नापं पर्यटन प्रबद्र्धनया निंतिं थथे सम्पदा यात्रा जुइत्यंगु खँ शुक्रबार जुउगु पत्रकार सम्मेलनय् जानकारी बिउगु खः ।  थ्व  सम्पदा यात्रा जुइगु खँ या जानकारी बिइगु निंतिं जोशी ननी हेरिटेज होम्सय्  छगु पत्रकार सम्मेलन याना  बिउगु खः। परम्परागत रूपं सापारु कुन्हु हना वयाच्वंगु “बहाः चाः हिलेगु” ज्या थुगुसिइ पर्यटन प्रबद्र्धन यायेगु निंति प्रचार यायेगु कथं ज्याझ्वः जुइ धका  पत्रकार सम्मेलनय् धागु खः।,"  २०७९ श्रावण २०, शुक्रबार "
सिद्दिदास नसंचा म्येया लिरिकल भिडियो पिदन,"नेपालभाषाया साहित्यख्यलय् प्यंगःथां धका कयातःपिं प्यम्ह मध्ये छम्ह कवि गुरु सिद्दिदास महाजु बूगु दिनयात लुमंका जनकवि दुर्गालाल श्रेष्ठं रचना यानादीगु नसंचा म्ये ""थौंया दिन कवि गुरु सिद्दिदास बूगु रे” या खँग्वः ब्वया संकिपा यानिकी लिरिकल भिडियो या छगू ज्याझ्वः दथुइ पितब्वज्या जुल ।  थ्व पितब्वज्या मंका खलःया दुजः ज्ञानेन्द्र  मानन्धरं यानादीगु खः । थ्व भिडियो दयेके ज्या पवित्र कसाःजुं यानादीगु खः । अथेहेतुं थ्व भिडियो कायेगु ज्या पवित्र कसाः व राजेश डंगोलं यानादीगु खः ।  प्लाटिनम स्टुडियोया सम्पूर्ण मान ताम्राकारं रेकर्ड यानादीगु थ्व म्येया निंतिं जिवित जल्मीं बाजं ग्वसाः ग्वयादीगु खः । पवित्र कसाः,दिपा महर्जन,अमोघवीर बज्राचार्य,सिद्दार्थ शाक्य,अनु शाक्य,सोनिका मानन्धर व निभा डंगोल  , उजं शाक्य पिन्सं थ्व म्येहालादीगु खः ।उगु लिरकिल म्ये पबित्र कंसाकार या युट्युबय् स्वयेदइगु खँया जानकारी नं पितब्वज्या ज्याझ्वलय्  बिउगु दु ।  ","  २०७९ भाद्र १८, शनिबार "
संकिपामि सुरेश स्थापितया अबुजु मन्त,"नेपालभाषाया कला व संकिपाख्यलय् ताःइनिसें सकृयम्ह संकिपामि सुरेश स्थापितया अबुजु द्वारिका स्थापित थौं सुथय् अाकाझाकां मन्त । ८२ दँ दुम्ह द्वारिका स्थापितया स्वम्ह म्ह्याय् व छम्ह काय् दु ।  काय् सुरेश स्थापित नेपालभाषाया कला व संकिपाख्यलय् सकृयम्ह खःसा ""फयगं” नांयागु तसकं लोकंह्वागु टेलि सिरियल दयेका दीम्ह खः । अथेहेतुं सुरेश स्थापितया छगू संकिपा"" ल्हा हुस्लुं प्वाः फुस्लुं” नं पिदने धुंकुगु दु ।  संकिपामि सुरेश स्थापितया अबुजुया दाह संस्कार येँया टेकु घाटय् जुइगु खँया जानकारी पारिवारिक सुत्रं बिउगु दु ।","  २०७९ भाद्र १९, आइतबार "
स्वनिगः अटोया थीथी अफरलिसें इलेक्ट्रीक बाइक व स्कुटर ,"स्वनिगः अटो प्रा.लिं उच्च गुणस्तरया इलेक्ट्रिक स्कुटी व बाइक दंगु भावय् बीगु दाबी याःगु दु । येँया महाराजगंज नारायण गोपाल चोकय् इलेक्ट्रीक स्कुटी लिसें बाइकया शोरुम शुभारम्भ याःगु  स्वनिग अटों थथे दावी याःगु खः । झीगु सःलिसे खँ ल्हासें स्वनिगः अटोया प्रमुख कार्यकारी अधिकृत विनय श्रेष्ठं थःपिन्सं उच्च गुणस्तरया भारतीय इलेक्ट्रीक स्कुटी व बाइक हयागु धयादिल । थुकिया परफमेन्स व क्वालिटीया ल्याखं थुकिया भाः नं यक्व मजूगु प्रमुख कार्यकारी अधिकृत श्रेष्ठया धापू दु । ‘जिमिके भारतया प्योर कम्पनीलिसें ग्रिन फ्यूचर कम्पनीया इलेक्ट्रीक स्कुटी व बाइक दु । ग्रिन फ्यूचरया ट्र्याकसन स्कुटीइ ला ब्याक गियर तकं दु, स्कुटी व बाइकया क्वालिटीया ल्याखं थ्व बाइक तसकं दं’ अधिकृत श्रेष्ठं धयादिल । स्वनिगः इन्भेस्टमेन्ट ग्रुप अन्तर्गतया स्वनिगः अटो प्रा.लिं. महाराजगंजय् थःगु न्हापांगु शोरुमया शुरुवात याःगु खः । स्वनिगः इन्भेस्टमेन्टया बोर्ड नायः सुरेश प्रधानं रिबन चानाः शोरुमया विधिवत् उलेज्या यानाद्यूगु खः । आः थुगु शोरुमय् १५सःनिसें २२सः वाटतक्कया स्कुटी व बाइक उपलब्ध दु । उगु स्कुटी व बाइकया मू १ लाख ९९ हजारनिसें ३ लाख ९९ हजारतक्क दु । याकनं हे इलेक्ट्रिक साइकल नं हय्त्यनागु श्रेष्ठं जानकारी बियादिल । शोरुमया उलेज्याया लसताय् प्रत्येक खरीदय् ८ हजार तका क्यासब्याकया सुविधा नं ब्यूगु दु । लिसें सतिनाच्वंगु मोहनि व स्वन्ति नखःया लसताय् प्योर कम्पनीया हेलमेट, टिसर्ट, क्याप, कीचेन व विनचिटर उपहारया अफर नं तयातःगु दु । थ्व अफर वइगु अक्टोबर २६ तक लागू जुइ । पुलांगु पेट्रोलया बाइक वा स्कुटीलिसे एक्सचेन्जया सुविधालिसें पुलांगु साधनया रीसेल भावय् ८ हजार तका थप नं बीगु जूगु दु । थःपिन्सं फाइनान्सया सुविधा तकं बियाच्वनागु स्वनिगः इन्भेस्टमेन्टया शेयर होल्डर कजि दिपक तुलाधरं जानकारी बियादिल । याकनं हे कम्पनीया शाखात विस्तार यानावनेगु योजनाय् थःपिं दुगु व येँया पुलांगु बस्ती दुने शाखाया नितिं थाय् स्वयाच्वनागु तुलाधरया धापू दु । वयां लिपा येँया मेमेगु थाय् व ख्वपय् नं शाखा विस्तार यायेगु योजनाय् थःपिं दुगु तुलाधरं धयादिल ।","  २०७९ भाद्र २०, सोमबार "
"बयबय् जुयाच्वंगु ""लाखे आजु”या फर्स्टलुक पोस्टर पिहाँवल","         नेपालभाषाया संकिपा ख्यलय् तसकं बयबय् जुउगु संकिपा ""लाखे आजु”या फर्स्टलुक पोस्टर सार्वजनिक याःगु दु । थुगुसिइ शुक्रबार येँ याःला ।  ताः ई न्ह्यःनिसें  दयेका च्वंगु थ्व संकिपा थुगुसिइ येँ याः बले पिदनि धइगु हुइना भुइना जुउगु खः तर संकिपा धाःसा पिदने मफुनि तर  वहे  लसताय् संकिपा ""लाखे आजु”या पोस्टरजक  सार्वजनिक याःगु खः ।   येँ याः या झ्वलय् पिहावःगु उगु पोस्टरय् लाखेया परम्परागत ख्वाः पाः या नापनापं मू भुमिका म्हिता च्वंपिं कलाकार सोहित मानन्धर व आशिष्मा नकःमि यात थाय् बिया तःगु दु । बिके फिल्मस् बाएनरय् निर्माण जुउगु थ्व संकिपा नेपालभाषाया नापनापं खस् नेपाली भासं नं पिदनिगु खँ दु ।   निर्दशक आर्यम नकःमिं निर्देशन यागुखःसा गोपाल काजी कायस्थ, प्रदीप कुमार उदय, नरेन्द्र महर्जन, आशिष्मा नकःमि प्रधान व दीपक श्रेष्ठ जाना निर्माण याःगु खः । नेपालमण्डल या मौलिकता व परम्परायात कःघानातःगु थ्व संकिपाय् मदनदास श्रेष्ठ, सबिन शाक्य, नगीना जोशी, गणेश राम लाछी, राजेन्द्रमान शाक्य, अन्नपुर्णेश्वरी श्रेष्ठ लगायतं अभिनय यानातःगु दु । संकिपाय् ख्यालिजुजु नांजाम्ह हास्य कलाकार  मदनकृष्ण श्रेष्ठयात विशेष भुमिकाय् स्वयेदइ ।  ""लाखे आजु” संकिपाया छायाँकन सुशन प्रजापति व दिपेन बस्न्यात जाना याःगु खः । थुके जनकवि दुर्गालाल श्रेष्ठ, भिम बहादुर नकर्मी व निर्देशक आर्यम नकःमिं म्ये च्वयातगु म्येयात मनराज नकःमिं लसय् हनादीगु दु । भुवन श्रेष्ठ या हुलाप्याखं कोरियोग्राफी, दिपेन बस्न्यात व आर्यम नकःमिं सम्पादन, भिएफएक्स समिर मियाँ  व सुनिल श्रेष्ठं कलर ग्रेडिंगया भाला क्वबिउगु खः । निर्माणया सकतां ज्या क्वचाये धुंकुगु थ्व ""लाखे आजु” याकनं हे रिलिज जुइगु खँ दु ।","  २०७९ भाद्र २४, शुक्रबार "
एम्सया फुटसल कासाय् भिम तुलाधर व रचना सिंहया टिम न्हापलात,"          नेवाः संकिपा व कला मनोरन्जन ख्यलय् सकृय जुया वया च्वंगु एम्स इन्टरटेंटमेंट या ग्वसालय् एम्स आर्टिस्ट फुटसल ११४२ सम्पन्न जुउगु दु । वंगु शनिवार चन्द्रागिरी नगरपालिकाया मच्छे गामय् उगु फुटसल कासा जुउगु खः । कासाय् मिजं कलाकार तयेगु च्यागु टिम व मिसा कलाकार तयेगु प्यंगु टिम दुथ्यागु खः ।  शनिवार न्हिच्छि यंकं जुउगु कासाय् मिजं कलाकार पाखे नांजाम्ह म्येहालामि भिम तुलाधर या टिम न्हापलात । अथेहेतुं नांजाम्ह संकिपामि सुरेन्द्र तुलाधरया टिम लिउ व न्ह्यलुवा कलाकार राजेन्द्र मान शाक्य या टिम लियांलिउ लाकेत ताःलागु खः  । अथेहेतुं मिसा कलाकार टिमय् खस नेपालि फिल्मया न्ह्यलुवा कलाकार रचना सिंहया टिम न्हाप , राजमति या हिरोइन हिसिला महर्जन या टिम लिउ व पल्पसा डंगोलया टिम लियांलिउ लाकेत ताःलागु खः ।  थथे न्हाप,लिउ व लियांलिउ टिमया नापनापं मेमेगु सिरपा इनेज्या व सुभाए देछाएगु ज्या आः वइगु भाद्र ३१ गते शुक्रबार जुइगु खँ या जानकारी ग्वसाखलःया नायः सुरेन महर्जन तापाख्यमिं जानकारी बियादीगु दु । उखुन्हु नेवाः कलाकार दुथ्यागु छगू तःजिगु सांस्कृतिक ज्याझ्वः नं जुइगु खँ  एम्स आर्टिस्ट फुटसल ११४२ कासाया ग्वसाः कजि राजेन्द्र महर्जन राजी कीपु नं जानकारी बियादिउगु दु । एम्स आर्टिस्ट फुटसल ११४२ कासाय् थीथी ख्यःया आपालं कलाकःमि पिनिगु ब्वति दुउगु खः ।  कासा झः झः धायेकेत चन्द्रागिरी नगरपालिकाया प्रमूख घनश्याम गिरी मूपाहाँ कथं झायादीगु खःसा विशेष पाहाँ कथं चन्द्रागिरी नगरपालिकाया उप प्रमूख बसन्ती श्रेष्ठ व नेपाली फिल्मख्यःया पुलांम्ह हिरो प्रकाश अधिकारीया नापनापं चन्द्रागिरी नगरपालिकाया वडा ९ या वडा अध्यक्ष अच्युत अधिकारी व वडा सदस्यपिं मुना गोपालि, गिता बयलकोटी व समिन के सि पिं पाहाँ कथं झायादीगु खः ।","  २०७९ भाद्र २१, मंगलबार "
नेपालभाषा एकेडेमी या ग्वसालय् मचा साहित्यया बारे सहलह मुन्ज्या,"          नेपालभाषा एकेडेमीया ग्वसालय् शनिवार "" मचा साहित्यया समस्या व प्रवर्द्धनया उपाय ” यात छगू सहलह मुन्ज्या जुउगु दु । यलया  सातोआकि   लुमन्ति छेँय् जुउगु ज्याझ्वः ग्वसाखलः नेपालभाषा एकेडेमीया चान्सलर यज्ञरत्न धाख्वाःया सभानायसुइ न्ह्याःगु उगु ज्याझ्वलय् मचा बाखं ख्यःया छगः थां शान्त दास मानन्धरं मचा साहित्यया थीथी पक्षया बारे खँ तयादिल ।  ज्याझ्वलय् मचा साहित्यया ख्यलय् ल्हाः ज्वम्ह लोककवि राजभाइ जकःमिं मचा साहित्यया समस्या व उकियात न्हंकेगु उपाययात न्ह्यब्वया दिल ।  ज्याझ्वः या कजि नेपालभाषा एकेडेमीया प्राज्ञ दुजः त्रिरत्न शाक्यं लसकुस न्वचु तयादिल । मचा साहित्यया ख्यलय् खनेदया च्वंगु समस्याया बारे दुग्यंक सहलह जुउगु उगु ज्याझ्वलय् मचा लय पौ इलोहं या प्रबन्ध निर्देशक नरेशबीर शाक्य , स्कुलय् मचा साहित्यया स्थितियात कया रमिता बज्राचार्यं खँ तयादिल ।  अथेहेतुं उगु ज्याझ्वलय्  सुरेश प्रधान यल,जुलुमलाल चित्रकार, तुलसी सायमि , रेणुका बज्राचार्य पिन्सं नं थःगु खँ तयादिल । ताः ई लिपा जुसां मचा साहित्ययात कया थुकथं सहलह जुउगु यात ज्याझ्वलय् सहभागि सकसिनं च्वछाया दिल । ज्याझ्वलय् साहित्यकार शाक्य सुरेनं सुभाए न्वचु तयादिल ।","  २०७९ भाद्र २६, आइतबार "
 पूर्व मन्त्री तिर्थ राम डंगोलया आत्म वृतान्त या पितब्वज्याया नापनापं थीथी सिरपा लःल्हात,"        नेपाली कांग्रेसया वरिष्ठ नेता पूर्व मन्त्री तिर्थ राम डंगोलं निस्वनादीगु तिर्थ तेज पुरस्कार व सम्मान शुक्रबार छगू ज्याझ्वःया दथुइ लःल्हागु दु ।  नेपाली कांग्रेसं जननायक कयातःम्ह वि पि कोइरालाया १०९ क्वःगु बुदिंया लसताय् तेज तिर्थ ट्रष्टया ग्वसालय् जुउगु उगु ज्याझ्वः तिर्थ राम डंगोलया सभानायसुइ जुउगु खः । तिर्थ तेज पुरस्कार व सम्मान ज्याझ्वलय् संघिय गणतान्त्रिक नेपालया न्हापांम्ह राष्ट्रपति डा रामवरण यादव मूपाहाँ कथं झायादीगु खः ।  ज्याझ्वलय् मानव अधिकारवादया न्ह्यलुवा पुरुषोत्तम दाहालयात छगूलख तकाया मानव अधिकार लोकतन्त्र सिरपा लःल्हागु खः । अथेहेतुं नांजाम्ह सन्चारकःमि लोकतन्त्र अभियानया न्ह्यलुवा कबिर राणा, युवा सन्चारकःमि राधिका बुढाथोकीया नापनापं नेपालभाषाया वाङ्गमय व साहित्यया ख्यलय् ज्वमदुगु योगदान बिया वया च्वंपिं  साहित्यकार प्रकाश प्रधान , भाषा संस्कृतिख्यलय् ज्वमदुगु योगदान दुम्ह अनुसन्धानविद् काशिनाथ टमोट यात नं तेज तिर्थ सिरपा लःल्हागु खः । वयकपिन्त म्हतिं न्येयद्वः न्येयद्वतका सिरपा कथं लःल्हागु खः ।  वहे ज्याझ्वलय् ग्वसाखलःया कजि पूर्व मन्त्री तिर्थ राम डंगोलया आत्मवृतान्त सफू "" नेपाली कांग्रेस र तिर्थ राम ” या पितब्वज्या नं जुउगु खः । आत्म वृतान्त सफूतिइ नेपाली कांग्रेस व थःम्हेसिनं खंगु पक्षयात गथे खः अथे च्वयागु दु धका धासे च्वमि डंगोलं अथे जुउगुलिं निष्कलङ्क जुया थःगु कार्यकाल पूवंकादीम्ह राष्ट्रपति यात छुं द्वपं मलायेमा धका कामना याना धका धयादिल । ज्याझ्वलय् मूपाहाँ नेपाःया न्हापांम्ह राष्ट्रपति डा यादवं तिर्थ राम डंगोलया इमान्दारी या तारीफ नं यानादिल । वयकलं झीगु देशं  राजतन्त्र अथें चिलावंगु मखु उकिया लिउने आपासियागु बलिदान दु धका नं धयादिल ।  ज्याझ्वलय् ज्याझ्वलय् सिरपा क्वछिना कमिटिया कवःया कजि पूर्व मन्त्र भिमसेन दास प्रधानं  सम्मानित व्यक्तित्व पिनिगु परिचय बियादीगु खःसासम्मानित व्यक्तित्वपिं पाखें पुरुषोत्तम दाहाल व काशिनाथ टमोट पिन्सं नुगःखँ तयादिलसा ज्याझ्वःया वक्ता तसें जननायक कोइरालाया साहित्यिक व राजनैतिक विषयस थःथःगु खँ तयादिल । ","  २०७९ भाद्र २४, शुक्रबार "
नेपाल सम्बत् आन्दोलनया न्ह्यलुवाः मानन्धरयात मन्त्री श्रेष्ठपाखें सम्मान,"      नेपाल सम्बत् आन्दोलनया न्ह्यलुवाः देवदास मानन्धरयात थौं शनिवाः छगू ज्याझ्वःया दथुइ संस्कृति, पर्यटन तथा नागरिक उड्डयन मन्त्री जीवनराम श्रेष्ठं सम्मान यासें हनापौ लःल्हानादीगु दु ।  भाजु मानन्धर वासः यानाच्वंगु महाराजगञ्जया नमन केयर सेन्टरय् वनाः नेपाल सम्बत् न्हूदँ राष्ट्रिय समारोह समितिया ग्वसालय् थथे सम्मान याःगु खः । समारोह समितिया नायः निरञ्जनरत्न शाक्यं मानन्धरं नेपाल सम्बत् आन्दोलनयात तिबः बीकथं यक्व ज्या यानादीधुंकूम्ह व्यक्तित्व जूगुलिं मानन्धरया योगदानयात लुमंकाः थथे केयर सेन्टरय् हे वयाः सम्मान यानागु खँ कनादिल । अथे हे, मन्त्री श्रेष्ठं मानन्धरयात खादा न्ययेकाः वय्कःया सुस्वास्थ्यया कामना यासें हनापौ लःल्हानादीगु खः ।  वय्कःयात देछाःगु हनापतिइ ‘नेपाल सम्बत् न्हूदँ राष्ट्रिय समारोह समितिइ छिस्कर देवदास मानन्धरजुपाखें नेपाल सम्बत् आन्दोलनयात पाय्छि कथं न्ह्याकेगु निंतिं निरन्तर रूपं यानावयाच्वंगु योगदानयात जिमिसं लुमंकाच्वना’ धकाः न्ह्यथनातःगु दु ।  अथे हे, उगु हनापतिइ ‘समारोह समितिइ थ्यंमथ्यं छगू दशक न्ह्यवनिसें नेपाल सम्बत् व्यवहारय् छ्यलेज्यू व छ्यलेफु धकाः विशेष यानाः नेवाः समाजय् मौलिक तिथिमिति लिसें चन्द्रमास कथं गुकथं तिथि हिली थ्व खँयात यच्चुक ध्वाथुइकेत छिस्करं समितिया तिथिपौ समितिया कजि व समारोह समितिया दुजः जुयाः दँय्दसं समारोह समितिया तिथिपौ पिकयाच्वंगु खँयात च्वछायाच्वना’ धकाः न्ह्यथनातःगु दु । थथे हनापौ लःल्हायेगु ज्याझ्वलय् समारोह समितिया सल्लाहकार लिसें पूर्व स्वास्थ्य राज्यमन्त्री तीर्थराम डंगोलं मानन्धरया व्यक्तित्व व योगदानयात कयाः न्ववानादिसें भिंउसाँय्या कामना यानादीगु खः ।","  २०७९ भाद्र २६, आइतबार "
संगीतज्ञ अमर राज शर्मा व वरिष्ठ तवला बादक राजु अग्रवालयात विशेष सम्मान ,"स्वर साम्रागी अरुणा लामाया लुमन्ती वंगु सनिवाः राष्ट्रिय नाचघरय् अरुणा लामा सम्झना साँझ २०७९ ज्याझ्वः जूगु दु । नेवाः साधना कला केन्द्रया ग्वसालय् जूगु थुगु ज्याझ्वलय् भाजु प्रकाश साय्मी मूपाहाँ कथं झायादीगु खः । नेवाः साधना कला केन्द्रया नायः सुन्दर मान श्रेष्ठ बागमती भाईया   न्ह्याः गु थुगु ज्याझ्वलय् वरिष्ठ संगित कःमि संगीतज्ञ अमर राज शर्मा व वरिष्ठ तवला बादक राजु अग्रवालयात विशेष सम्मान नं यागु खः । केन्द्रया सचिव रोजी श्रेष्ठ डंगोल लसकुस यानादीगु थुगु साँझय् पौभाः साय्मि विश्व बल्लभ सरोज अर्याल रमेनानन्द वैद्य शुशिल सुक्ष्म दिक्षित विशेष पाहाँ कथं झायादीगु खः । अरुणा लामा प्रति श्रद्धाञ्जली देछागु थुगु ज्याझ्वलय् रोजी श्रेष्ठ डंगोल , सरिता शाही, कल्पना श्रेष्ठ, प्रतिमा बज्राचार्य, शुद्धलक्ष्मी श्रेष्ठ, एन्जिला सिंह, सूर्यलक्ष्मी भोमी, लजना मानन्धर, किशोर शाही, धर्म मानन्धर व सरस्वती मानन्धर पिन्सं अरुणा लामां हालातःगु म्ये हाला न्यंकादीगु खः ।  ","  २०७९ भाद्र २७, सोमबार "
देपां बिइ धाइम्ह कलाकार मानकृष्ण वावा मन्त,"नेपालभाषाया संकिपाख्यलय् देपां बिइमाम्ह धका चर्चितम्ह कलाकार मानकृष्ण वावा मन्त धइगु बुखँ वःगु दु ।  निर्देशक सुरेन्द्र तुलाधर लिसे सतिम्ह कलाकार वावाया अन्त्येष्टि येँया शोभा भगवति  श्रदाजलि कथं छघौ तयाः अनं जोगीपायचा च्वंगु कपाली समाधिस्थलय् कपाली परम्प रा  कथं हिनय् १२.३० ताः इलय् क्वचाःगु दु ।    निर्दशक तुलाधरया "" ख्वताबजि ”सिरियलय् म्हितुगु इलय् कलाकार वावां न्ववागु खँत्वा (डाइलग) देपां बिइमाम्ह तसकं येकुगु खःसा अनंलिपा कलाकार वावाया म्हसिका हे देपां बिइमाम्ह जुया वंगु खः । कलाकार वावां जिपिं बदमाश मखु ,  निर्देशक रामकृष्ण खडगीया कृषा गौतमी लगायतया संकिपाय् म्हितुगु दुसाः "" थ्व ला ग्यानापु स्टायल” संकिपाय् ला मेनरोल कथं भिलेन जुया म्हितुगु खः। निर्देशक तुलाधरं कलाकार वावायात हे मेनरोल कया दयेकेगु ग्वसाः ग्वगु "" लुँया तक्मा ” या तःजिक मुहुर्त जुउगु खःसां शुटिङ्ग धाःसा मन्ह्यानिगु संकिपा खः । कलाकार वावा संकिपाया कलाकारया नापनापं जनबहाल भजन मण्डलया छम्ह सकृयम्ह व्यक्तित्व खः । संगीतय् नं नुगः क्वसाम्ह कलाकार वावा म्येहालामि सलिल सुन्दर तुलाधरया "" खः थें मखु थें ” खँग्वः या  म्येया लय् चिनामि नं खः । यक्वःहे प्रतिभांजाम्ह कलाकःमि मानकृष्ण वावा ताः ई निसें म्हंमफया च्वम्ह खः । वयक थथे मत्यवं मदुबले नेपालभाषाया संगीत व संकिपाख्यलय् तधंगु घाः लाःगु दु । वयकया  सुगति व निर्वाणया  कामना यासे सुखावति भुवनस बासं च्वनेमा धका प्रार्थना याना । ","  २०७९ भाद्र २८, मंगलबार "
‘संस्कृतियात अर्थतन्त्रलिसे स्वानाः जनतायात समृद्ध दयेके’ ,"आसन्न आम निर्वाचनय् प्रतिनिधि सभा सदस्यया लागिं येँ क्षेत्र नम्बर ८ पाखें नेकपा (एस) या उम्मेदवार जीवनराम श्रेष्ठं स्थानीय संस्कृतियात अर्थतन्त्रलिसे स्वानाः स्थानीय जन समुदाययात समृद्ध दयेकेत भूमिका म्हितेगु धयादीगु दु । संस्कृति पर्यटन तथा नागरिक उड्डयनमन्त्री तकं खःम्ह उम्मेदवार श्रेष्ठं झीगु सःलिसे खँ ल्हासें स्थानीय मूर्त अमूर्त संस्कृति, सम्पदायात प्रवद्र्धन यासें आर्थिक समृद्धिपाखे न्ह्याःवने फइगु बिचाः तयादिल । ‘थनया संस्कृति व सम्पदायात माःगु कथं व्यवस्थित यानाः पर्यटकतयत सालेफइ । पर्यटक अप्वइगु धइगु हे थनया स्थानीय वासिन्दायात ज्या दइगु खः । थुकिं स्थानीय जनतायात आर्थिक समृद्धिपाखे न्ह्याकायंकी’ श्रेष्ठं धयादिल । थःगु थ्वयां न्ह्यःया कार्यकालय् स्थानीय संस्कृति व अर्थतन्त्रयात नापनापं न्ह्याकायंकेगु परिकल्पना ज्वनाः हनुमानध्वाखानिसें स्वयम्भूतक्क सम्पदा मार्ग दयेकेगु, नागार्जुनमा होमस्टेया लकस दयेकेगुलिसेंया योजनायात न्ह्यःने यंकागु वयकलं लुमंके बियादिल । थज्याःगु योजनां स्थानीय जनतायात लाभान्वित याइगुलिसें स्थानीय संस्कृतिया संरक्षणय् तकं तिबः जुइगु श्रेष्ठया दावी खः । ‘हनुमानध्वाखानिसें स्वयम्भूतक्क वर्ल्ड हेरिटेज टु वर्ल्ड हेरिटेज ट्रेल दयेकेगु योजनां गति कायेधुंकूगु अवस्था दु । थ्व योजनां मूर्त रुप काइबलय् थन पर्यटकत दुहांवइ, उमिगु नितिं गाइड माल । स्थानीय वासिन्दायात व कथंया तालीम बियाः झीसं जनशक्ति तयार यानाच्वनागु दु’ श्रेष्ठं धयादिल । अथे हे, नागार्जुनय् स्थानीय वासिन्दालाई होमस्टे सम्वन्धि तालीम बीधुनागु नं वयकलं जानकारी बियादिल । स्थानीय जनतायात हे सहभागी याकाः योजना न्ह्याकूसा थुकिं दीर्घकालीन लिच्वः बीगु श्रेष्ठया दाबी खः । ‘थज्याःगु योजनाय् स्थानीय जनतायात हे सहभागी याकेफःसा छगू ला योजनाय् स्थानीय वासिन्दाया नं स्वामित्व महसूस जुइ, मेगु धइगु उपिं प्रत्यक्ष रुपं लाभान्वित जुइ । थुकिला रिजल्ट धइगु स्थानीय जनतायात नं लजगाः दइगु जुल, स्थानीय संस्कृतिया नं संरक्षण जुल’ श्रेष्ठं थःगु योजनां जः ह्वलादिल । म्हिगःया केपी ओली नेतृत्त्वया सरकारं याःगु गलत निर्णय व गलत नीतिया कारणं थौं देयया अर्थतन्त्रय् नकारात्मक लिच्वः लाःगु धासें श्रेष्ठं स्थानीय संस्कृति व सम्पदाया प्रवद्र्धनमार्फत हे देयया अर्थतन्त्रय् सुधार हयेफइगु दावी नं यानादिल । देशय् दुने रोजगार दइगुलिसें स्वरोजगार जुइगु, उद्यमी जुइगु लकस दयेकेत तकं थम्हं भूमिका म्हितेगु वयकलं धयादिल । खँल्हाबल्हाया झ्वलय् वयकलं न्हापा थम्हं यानागु प्रतिवद्धता अप्वःथे पूवंकागु व ल्यं दुगु ज्यात आः न्हूगु कार्यकालय् पूवंकेगु धयादिल ।","  २०७९ कार्तिक २५, शुक्रबार "
नेपालभाषा एकेडेमीपाखें  दान्यहिरा सिरपा शुक्रबार लःल्हाइगु,"          नेपालभाषा एकेदेमिया ग्वसालय् दँय् दसं लःल्हानाः वयाच्वंगु ‘दान्यहिरा सिरपाः’ थुगुसिइ  वगु कौलागा चःह्रे कार्तिक ६ गते लःल्हायेगु कथं ग्वसाः ग्वयातःगु खःसा नेपाःया साहित्य व संस्कृतिया ख्यलय् ज्वःमदुगु योगदान दुम्ह युगनायक डा. सत्यमोहन जोशी  मदूगु दुःखया इलय्  नेपालभाषा एकेदेमिपाखें थ्व सिरपाः लःल्हायेगु ज्याझ्वः स्थगित याःगु खःसा आः उगु ज्याझ्वः कछलागा तृतीया शुक्रबार लःल्हाइगु जुगु दु ।  थुगुसिइ वाङ्मय शताब्दी पुरुष, संस्कृतिविद्, भाषारत्न युग पुरुष डा. सत्यमोहन जोशीयात दान्यहिरा जीवनकाछि सिरपा बिइगु क्वछिना तःगु दुसाः नापनापं संगीतकार मनराजा नकःमियात दान्यहिरा संगीत सिरपा  व विज्ञान प्रविधिपाखे डा. केशरी लक्ष्मी मानन्धरयात दान्यहिरा सिरपा बिइगु घोषणा जुउगु खः ।  थ्व स्वंगुलिं सिरपा न्येयद्वः न्येयद्वतका या सिरपा खः । मदुम्ह शताब्दी पुरुष जोशी नेपालभाषा एकेदेमिया पुलांम्ह चान्सलर खःसा  उगु एकेदेमिया संरक्षक नं जुयाच्वनादीम्ह खः । ","  २०७९ कार्तिक २२, मंगलबार "
ललितपुर वडा १६ य् फिजियोथेरापी उपचार केन्द्रया  स्थापना,"          ललितपुर महानगरपालिका– १६ वडायात  स्वास्थ्य क्षेत्रया नमूना वडा दयेकेगु योजना कथं ईलाननीइ छगू फिजियोथेरापी केन्द्र चायेकुगु दु । रचना आयुर्वेद तथा अर्थो न्यूरो रिहाबिलिटेशन व ईलाननी टोल सुधार समितिलिसे जाना यलया ईलाननीइ चायेकुगु ईलाननी रचना फिजियोथेरापी उपचार केन्द्र शनिबार छगू ज्याझ्वःया दथुइ  वडाध्यक्ष निर्मलरत्न शाक्यं उलेज्या यानादिल ।  वडाअध्यक्ष शाक्यं छगू फिजियोथेरापी केन्द्रया सञ्चालन यायेगु योजना थःम्हं स्वदँ न्ह्यः दयेकागु खँ धासे आः वया थगु योजना कथं फिजियोथेरापी केन्द्र सञ्चालनय् हयेखन धका धयादिल । थ्व केन्द्र स्थापनां समुदायस्तरय् स्वास्थ्य सेवाया सहज जुइगु खँ नं वडाअध्यक्ष शाक्यं धयादिल ।  ज्याझ्वलय् रचना रिहाबिलिटेशन सेन्टरया डा चन्द्रदीप महत्तों थन क्वें ल्यःपिं , नशा च्यापेजूपिं,  जोर्नीया समस्यादुपिं, प्यारालाईसिस, ल्हातुति पोलेजूपिं व सुस्त मनस्थितिया मस्तये सहुलियत दरय् उपचार जुइगु जानकारी बियादिल ।  टोल सुुधार समिति भवनय् प्यंगु शैय्यासहित फिजियोथेरापीया हलंज्वलं तया केन्द्र सञ्चालनय् हःगु दुसाः थुकिया निंतिं वडापाखें २० लखतका फ्यानातगु  । समितिया अध्यक्ष राज बज्राचार्यं स्वास्थ्य सेवा क्षेत्र  विस्तार यायेगु वडाया उद्देश्य पुरा यायेत थःपिं लगेजुया च्वनागु खँ कनादिल ।  उगु ज्याझ्वलय् वडा सदस्य बबिता श्रेष्ठ, वडा समिति सल्लाहकार धर्मेन्द्र शाक्य लगायतं  स्वास्थ्य सेवाय् १६ वडा पाखें जुया वया च्वंगु ज्या व आः   याये मानिगु ज्यायात कया नुगःखँ तयादिल ।","  २०७९ कार्तिक २६, शनिबार "
 शताब्दि पुरुष नापनापं संगीतकार नकःमि व विज्ञानविद् मानन्धरयात दान्यहिरा सिरपा लःल्हात,"नेपालभाषा एकाडेमीया ग्वसालय् नेपालभाषा वाङ्गमय ख्यःया  तसकं तःजिगु एवं प्रतिष्ठित सिरपाया रुपय् कयातःगु दान्यहिरा सिरपा शुक्रबार लःल्हागु दु ।  पूर्वमन्त्री एवं ललितपुर महानगरया पूर्वप्रमुख बुद्धिराज बज्राचार्य मूपाहाँ कथं झायादीगु उगु ज्याझ्वः ग्वसाखलः एकेडेमीया चान्सलर यज्ञरत्न धाख्वाःया सभानायसुइ जुउगु खः ।  उगु ज्याझ्वलय् वाङ्गमय शताब्दी पुरुष सत्यमोहन जोशीयात ‘दान्यहिरा जीवंकाछी सिरपा’(लाइफटाइम एचिभमेंट)  लःल्हागु खःसा ‘दान्यहिरा सङ्गीत सिरपा’ संगीतकार मनराजा नकःमि व ‘दान्य हिरा विज्ञान प्रविधि सिरपा’ डा. केशरीलक्ष्मी मानन्धरयात लःल्हागु खः ।  थ्व स्वंगुलिं सिरपा न्येयद्वतका  नापं हनापौ सहितया खः । थ्व सिरपाया दाता  एकाडेमीया चान्सलर यज्ञरत्न धाख्वाः खः । वाङ्गमय शताब्दीपुरुष सत्यमोहन जोशी नेपालभाषा एकाडेमीया संस्थापक खः । वयक जीवनभर एकेडेमीया निंतिं थःयात पानादीम्ह खः । अथेहेतुं  एकेडेमिइ अरनिको ग्यालरी व  नेवाः एफएम सन्चालन , नेवाः खँग्वः धुकू  (नेपालभाषा शब्दकोष) प्रकाशन थेंज्यागु ज्वमदुगु महत्वपुर्ण ज्या यानादीगुलिं वयकयात सिरपालं छायपिइगु निर्णय जूगु खँ एकाडेमीया सदस्य सचिव डा. पुष्पराज राजकर्णिकारं कनादिल ।  स्व. शताब्दीपुरुष जोशीया सिरपा वयकया  काय्पिं अनुराज जोशी व हेमन्त जोशी अले म्ह्याय् गङ्गा मुल्मीं लःल्हाना कयादिल । विज्ञान प्रविधि सिरपालं छायपिया दीम्ह डा. मानन्धर  नेपालय् विद्यावारिधि याम्ह न्हापांम्ह मिसा खःसा नेपालय् च्याउखेती या विकासया न्हून्हूगु प्रविधि दुतहःम्ह विज्ञानविद् खः ।   ज्याझ्वलय् नाष्टया दुजः डा. दिनेश भुजु लगायतया वक्तापिन्सं नुगःखँ तयादीगु उगु ज्याझ्वलय् सङ्गीतकार मनराजा नकःमिया नापनापं रत्नशोभा महर्जन, सरिता शाहीपिन्सं साङ्गीतिक प्रस्तुति न्ह्यब्वयादीगु खः ।","  २०७९ कार्तिक २६, शनिबार "
ऐतिहासिक पुरातात्विक सम्पदायात  विश्व सम्पदा धलखय् दुथ्याकेगु प्रतिबद्धता ज्वना येँया ९ नं क्षेत्रय् गठबन्धनया उम्मेदवार,"        प्रतिनिधि व प्रदेशसभाया निर्वाचनय् गठबन्धनया उम्मेदवारपिन्त भोट बियाः त्याकेगु नितिं येँया १२ वडाया टेकुइ शनिवाः  भिंतुना कालबिललिसें चुनावी प्रचारात्मक ज्याझ्वः जूगु दु ।  येँया ९ नम्बर क्षेत्रया गठबन्धनया उम्मेदवार  पुलांम्ह मन्त्री कल्पना धमला मूपाहाँ कथं उपस्थित जुयादीगु उगु ज्याझ्वलय् विशेष पाहाँ कथं ९ नम्बर क्षेत्र प्रदेशसभा ‘क’या उम्मेदवार नानु बाँस्टोला उपस्थित जुयादीगु खः ।  ज्याझ्वलय् ९ नम्बर क्षेत्र दुने लाःगु येँया १२, २१ व २२ वडाया सांस्कृतिक सम्पदालिसें समग्र येँ देय्या सांस्कृतिक सम्पदा संरक्षण व सम्बर्द्धनया विषयस तःगु न्ह्यसःया लिसलय् मूपाहाँलिसें येँ ९ नम्बर क्षेत्रया गठबन्धन उम्मेदवार कल्पना धमलां उगु वडायात सांस्कृतिक नगरया रुपं विकास यायेगु प्रतिबद्धता प्वंकादीगु खः ।  नुगःखँ तयेगु झ्वलय् उम्मेदवार धमलां ९ नम्बर क्षेत्र दुने लाःगु येँ देय्या स्वंगू वडाया प्रत्येक सम्पदायात सांस्कृतिक, पर्यटन व व्यवसायीकरणलिसे स्वायेगु प्रतिबद्धता नं प्वंकादीगु दु । वय्कलं उगु वडा दुने लाःगु ऐतिहासिक पुरातात्विक सम्पदायात संरक्षण व सम्बर्द्धन याना विश्व सम्पदा धलखय् दुथ्याकेगु जुइ धकाः नं थःगु नुगःखँया झ्वलय् धयादीगु खः ।  उम्मेदवार धमलां थः मत्यासां नं जनताया दथुइ येँ देय् विकास व संरक्षणया नितिं वया हे च्वनेगु व  थः पुलांम्ह मन्त्री जुयागु नातां जनतापाखें तापाक्क बिस्युं मवनेगु प्रतिबद्धता नं प्वंकादीगु खः । येँ ९ नम्बर क्षेत्रया गठबन्धन उम्मेदवार कल्पना धमला मन्त्री जूगु इलय् मन्त्री क्वार्टरय् मच्वंसे येँया थःगु हे छेँय् च्वनाः प्रशासनिक ज्या यानादीगु खँ थनथाय् लुमंकेबहःजू ।","  २०७९ कार्तिक २७, आइतबार "
 भोट फ्वंवःपिंन्त  जनतां नेवाः मुद्दाया पौ लःल्हात,         प्रतिनिधि सभा व प्रदेश सभाया चुनावया दिं न्ह्यनेवयाच्वंगु थ्व इलय् भोट फ्वंवःपिं उम्मेदवार तयेगु ल्हातिइ जनतां नेवाः मुद्दा सहितया पौ लःल्हायेगु अभियानयात तच्वयेकुगु दु ।  थ्वहे झ्वलय् नेवाः अभियन्ता  गंगाबहादुर नेमकुलं बागमति प्रदेशया लागिं उम्मेदवार जुयादीपिन्त सोमबार झिंस्वंगु( १३ ) बुँदाया नेवाः साझा मुद्दाया पौ लःल्हाना दिल ।  ललितपुर क्षेत्र २ या गठबन्धन उम्मेदबार पिन्त भिन्तुना देछासे वयकलं  नेवाःतयेगु साझा मुद्दाया पौ लःल्हानादिइगु खः ।  ललितपुर निर्वाचन क्षेत्र नं. २ क या निंतिं बागमति प्रदेशया लागि गठबन्धन उम्मेदवार  रेसा श्रेष्ठ मयजु यात थथे पौ लःल्हाना दीगु खः ।  पौ लःल्हाना काये धुंका उम्मेदवार मयजु रेसा श्रेष्ठं थः नं छम्ह नेवाः जुगुलिं नेवाः मुद्दा प्रति सदां नुगः क्वसायेका च्वनेगु बचं बियादिल । थ्व अभियान या शुरुअात  नेवाः देय् दबू स्वनिगः विशेष प्रदेश पाखें न्ह्याकुगु खःसा नेवाः अभियन्ता श्रीकृष्ण महर्जनं उम्मेदवार  भोट फ्वंवइगु इलय् नेवाः मुद्दा सहितया पौ लःल्हायेत इनाप यानादीगु खः ।,"  २०७९ कार्तिक २९, मंगलबार "
नांजाम्ह संगीतकार शुभबहादुर सुनामं सेक्सोफोन थानातःगु या नेवाः म्येया भिडियो पिदनिगु,"       सेक्सोफोन वादनया निंतिं तसकं नांजाम्ह संगीतकार शुभबहादुर सुनामं सेक्सोफोन थानातःगु या नेवाः म्ये "" छम छम” या म्येया शुटिङ्ग यलया लुभुइ क्वचाःगु दु ।  शुभबहादुर सुनामयात नेपाःया संगीतख्यःया छगः थीगु नगु कथं कयातःगु दुसाः वंगु असोज महिनाया ३ गते ७४ दँ या उमेरय् मदुगु खः । सेक्सोफोन वादनय् ज्वमदुम्ह अमर संगीतकार शुभबहादुरया सेक्सोफोन वादा दुथ्यागु थ्व छम छम म्येया लय् चिनामि राजेश शाक्य ,किस्न  म हर्जनं हालादीगु खःसा खःसा बाजं ग्वसामि अनिल तुलाधर खः अले  च्वमि बालकृष्ण महर्जन खः ।  संगीतख्यलय् बिस्कं सवाः दइगु म्ये  धका धयातःगु थ्व म्येया म्युजिक भिडियो नकतिनि हे जक यलया लुभुइ क्वचायेकुगु खः ।   लुभुया नांजाम्ह कलाकःमि KBS Lubhoo केबिएस लुभुं प्रोडक्शन डिजायन यानादीगु थ्व भिडियो या निर्देशन व सिनेमाटोग्राफि शैलेश श्रेष्ठ लुभुं यानादीगु खः ।  थुके सुशील, सरोज, रेजिशा,रीना व इशा या अभिनय स्वयेदइगु जुउगु दुसाः थुकिया पोस्ट प्रोडक्शन या सकतां ज्या लुभुं वेभ स्टुडियोस जुउगु खः । थौंकन्हे एडिटिंग जुया च्वंगु थ्व भिडियो याकनं हे स्वयेदइगु खँ केबिएस लुभुं जानकारी बियादिइगु दु ।","  २०७९ कार्तिक २७, आइतबार "
थःम्हं यानागु योगदानयात लुमंकाः थःत भोट बिइधइगु भलसा कयाच्वंम्ह शैलेश लगंबरे,"         प्रतिनिधि व प्रदेशसभाया चुनावय् बागमती प्रदेशपाखें स्वतन्त्र उम्मेदवार कथं तुतां चिं कयाः उम्मेदवारी ब्यूम्ह शैलेश शाक्य लगंबरें थःपिं चुनावय् त्याइगुखँय् धुक्क जूगु खँ कनादीगु ।  भाजु लगंबरें थःपिं जनतां ल्ह्वनीगु सकतां मुद्दाय् ताःई न्ह्यःनिसें छम्ह अभियन्ता कथं न्ह्यज्यानाः वया च्वनागु खँ कनादिसें वय्कलं थः न्हापांनिसें कांग्रेस पार्टीइ सकृयम्ह खःसां उगु पार्टिइ थःपिं नेवाः जुयाः ज्या यायेगु स्थिति मखनेवं पार्टी परित्याग यानाः स्वतन्त्र राजनीति यानाच्वनागु खँ नं कनादीगु दु ।  येँया ९ नम्बर क्षेत्र ‘क’पाखें उम्मेदवारी बियादीम्ह लगंबरे नेवाः आन्दोलनया छम्ह सकृयम्ह कार्यकर्ताया  लिसें गुथि विधेयकया आन्दोलन, संस्कृति सम्पदा आन्दोलनया सक्रिय व्यक्तित्व नं खः । ९ नम्बर प्रदेशसभा ‘क’या वडा नेवाः बाहुल्यता दूगु १२, २१, २२ वडा लाःसा १४ वडा नं लानाच्वंगु दु ।  उम्मेदवार लगंबरें थःपिं २०३७ सालनिसें राजनीतिक आन्दोलनय् सक्रिय जुयाच्वनागु व २०४३ सालनिसें भाषा आन्दोलनय् दूगु खँ कनादिसें मतदातापिन्सं थःम्हं यानागु योगदानयात लुमंकाः थःत भोट बिइधइगु भलसा कयादीगु दु ।","  २०७९ कार्तिक २८, सोमबार "
भाषा आयोगया सिफारिसयात कार्यान्वयन यायेगु बचं बिउम्ह राजेश शाक्य,"        प्रतिनिधि सभा व प्रदेश सभाया चुनावया निंतिं येँया ८ नम्बर क्षेत्र प्रदेश ‘क’पाखें नेकपा एमालेया उम्मेदवार जुयादीम्ह राजेश शाक्यं थःपिं त्यात धाःसा बागमती प्रदेशया भाषा, जाति, संस्कृतिलिसें जनजिविकाया सवालय् ज्या यायेगु खँया बचं बियादीगु दु ।  वय्कलं ८ नम्बर प्रदेश ‘क’पाखें थःपिनिगु निक्वःगु उम्मेदवारी जूगु धासें न्हापांगु न्यादँया कार्यकालय् थःपिन्सं यानागु ज्याया मूल्यांकन यानाः जनतां थ्वपालय् नं थःत त्याकीगु भलसा कयादीगु दु ।  भाजु शाक्यं थःपिनिगु उम्मेदवारी विशेष रुपं भाषा आयोगया रिपोर्टयात कार्यान्वयन यायेगु, येँया बहिद्यः चाःहिलेगु लँपुयात सम्पदा मार्ग व पर्यटकीय मार्ग कथं विकास यायेगु लिसें नेवाःतय्गु मौलिक लजगायात थपु यायेगु, उपत्यकास्तरीय गुथि विधेयक निर्माण यायेगु अथेहे, येँ दुनेया सहरयात परम्परागत  साँस्कृतिक सहर heritage city कथं दयेकेगु अवधारणा प्रदेशसभाय् यंकेगु ग्वसाः दूगु खँ कनादीगु दु । भाजु शाक्य नेवाःतय्गु थीथी ख्यलय् च्वनाः ज्या यानाः वयाच्वंम्ह व्यक्ति खःसा वय्कलं नेवाः देय् दबू विशेष प्रदेश समितिं थःत लःल्हाःगु  नेवाः मुद्दा या ध्यानाकर्षण पतिइ थःपिनिगु पूर्ण रुपं प्रतिबद्धता दूगु खँ नं कनादीगु दु ।","  २०७९ कार्तिक २९, मंगलबार "
‘अनुभूति यायेफइ कथंया परिवर्तन हयाः क्यने’ ,"आसन्न आम निर्वाचनय् प्रदेश सभा सदस्यया लागिं येँ क्षेत्र नम्बर ८ (क) पाखें शैलेन्द्र मान बज्राचार्यं नं उम्मेदवारी बियादीगु दु । तुतां चिंलिसें चुनावी मैदानय् कुहांवःम्ह बज्राचार्य थ्वयां न्ह्यः संसदया दकले तःधंगु दल नेकपा (एमाले) या उम्मदेवार व न्हापाया संसदीय निर्वाचनय् थ्व हे क्षेत्रय् विजयी जूम्ह राजेश शाक्य व बाम लोकतान्त्रिक गठबन्धनपाखें सत्तारुढ दल नेपाली काँग्रेसपाखें उमदेवार राजु राज जोशीया न्ह्यःने बल्लाःम्ह प्रतिस्पर्धीया रुपं दंवःगु दु । वय्कःया उम्मेदवारी व एजेन्डाया विषयस झीगु सःलिसे जूगु खँल्हाबल्हाया सम्पादित अंशः न्हापांगु खुसी चुनावी मैदानय् कुहांझाःगु दु । गथे तायाच्वंगु दु ? जितः ला तसकं न्ह्यइपुसे च्वनाच्वंगु दु व बांलाः नं तायाच्वंगु दु । जि ताः ई न्ह्यःनिसें ल्यायम्हतयत रोजगार बीगुलिसें स्वरोजगार दयेकेगु, आत्मनिर्भर दयेकेगु नितिं सनावयाम्ह, थःगु उद्योग व्यवसाययालिसें त्वाः समाजया उत्थान, विकासया लागिं नं सक्रिय जुयाच्वनाम्ह । राजनीतिइ पलाः तयाः जिं पायछि निर्णय यानागु दु धइगु जितः तायाच्वंगु दु । आः त्वाः, समाजया जक मखु, मुक्कं देयया हे विकासय् ह्याःवनेगु लँ चालाच्वंगु जिं खनागु दु । न्हियान्हिथं धइथें घरदैलो, सभा, सम्मेलनय् वनाच्वनागु दु, नागरिक समाजलिसे थःगु योजना, एजेन्डा आदिया बारे प्रत्यक्ष सम्वाद याये खनाच्वंगु दु । आम नागरिकया अपेक्षा, गुनासो दक्वं न्यनाच्वनागु दु । थुकिं जिगु सोचया चाकःयात अझ तब्याकाब्यूगु दु । लिच्वः न्ह्यागु वयेमा, आः थ्व निर्वाचन धुंकाः जिगु सामाजिक गतिविधिं न्हूगु व तब्यागु लँपु ज्वनी । छिं थःत स्वतन्त्र उम्मदेवार धयाच्वनादीगु दु । तुतां चिं ला हाम्रो नेपाल पार्टीयागु मखुला ? अले छि गुकथं स्वतन्त्र उम्मेदवार जुल ? थ्व छगू महत्त्वपूर्ण खँ खः, थुकी सकलें स्पष्ट जुइ आवश्यक जू । खः, आः तुतां चिं हाम्रो नेपाल पार्टीयागु खः तर, थ्व चिं छगू स्पष्ट नीति, योजना, एजेन्डा ज्वनाः वइपिं स्वतन्त्र उम्मदेवारतय् लागिं पार्टीया नां बियाः सुरक्षित दयेकातःगु खः । दलीय चिं हे कथं मखु । स्पष्ट भिजन व प्लान ज्वनाः स्वतन्त्र चुनाव चिं कयाः चुनावी मैदानय् वइपिं उम्मेदवारं त्याकेफइगु परिस्थिती हे मदु आः । छम्ह स्वतन्त्र उम्मेदवारं झिंन्यान्हु, नीन्हु वा लछिया दुने मतदातातयत थःगु चुनाव चिं हे म्हसीका बी फइमखु । छम्ह सक्षम उम्मदेवार चुनाव चिंया हे हुनिं चुनाव बूगु यक्व हे दसु झीगु न्ह्यःने दु । भावनाय् जक बाः वनाः मज्यू । छम्ह इमान्दार, स्पष्ट व दूरदर्शी योजना ज्वनाः छुं नं दलया सदस्यता विना स्वतन्त्र उम्मदेवारी बी न्ह्याःसा अज्याःपिं उम्मेदवारया लागिं तुतां चिं सुरक्षित यायेत छगू दलया नामं प्रकृया पूवंकूगु जक खः । तुतां चिंया उम्मेदवार छुं नं छगू दल विशेषया विचार व नियम वा ह्वीप आदिइ चिकाः च्वनेम्वाः । जिलिसें तुतांया उम्मेदवार स्वतन्त्र हे खः । धायेबलय् ला तुतां चिंया हे उम्मदेवारतय् नं फरक विचार, फरक सिद्धान्त दइगु सम्भावना दइगु जुल । कन्हय् चुनाव त्यानाः संसदय् हे वंसां तुतांया हे उम्मेदवारत थःथः ल्वानाच्वनीगु परिस्थिती वइमखु धायेफइला ? तुतां चिनं हे निर्वाचन त्याकूपिं सांसदतय् दथुइ नं संसदय् हे वैचारिक द्वन्द्व अथवा ल्वापु जुइफु । जुइमखु धयाच्वनेमाःगु हे मदु । जूसां उकी छु गलत जुल । आः दुगु तःधंगु राजनीतिक दलतय् दथुइ जक ल्वापु जूगु मदुला । अझ ल्वापु जुयाः पार्टी हे टुक्रा तकं जुल । तर झीगु ल्वापु व उमिगु ल्वापु पाइ । तःधंगु पार्टीइ ह्वीप जारी याइ, विचार चिनाबी, न्ववायेत पार्टीया नेतृत्व पंक्तिं बन्देज तयाबी । छायकि अन पदया लागिं राजनीति जुइगु, सत्ताय् थ्यंकेत अथवा सत्ताय् प्यपुनाच्वनेगु कथंया राजनीति जुइ । तुतांया उम्मेदवारतय् दथुइ वैचारिक मतभेद दयाः द्वन्द्व जूसां अन खुल्ला वैचारिक वहस जुइ । सकसिनं थःथःगु बिचाः तयेखनी व फरक फरक बिचाः दथुइ द्वन्द्व जुयाः उकिं हे छगू रचनात्मक लिच्वः पिहांवइ, गुगु लिच्वलं देश समाजयात विकासया लँपुइ न्ह्याकायंकी । जिपिं पदया लागिं वा सत्ताया लागिं ल्वायेमखु । सामूहिक हित व देशया विकासया लागिं वैचारिक अले रचनात्मक द्वन्द्व याये । छि ला उद्योग व्यवसाय यानाच्वंम्ह, प्रदेश सांसद जुइुधंकाः छु गज्याःगु योजना न्ह्यःने यंकादी ? चुनावया झ्वलय् जिं न्ह्यःने हयागु मुख्य एजेन्डा धयागु हे भूमि खः । थनया भूमि ल्यंकेमाल । थनया प्राचीन बस्तीं स्थानीय वासिन्दात धमाधम विस्थापित जुयावनाच्वन । यक्वसिनं थःगु पुलांगु छेँ, थायबाय् त्वःताः वनेधुंकल, वनेगु क्रम न्ह्याना हे च्वंगु मदु । थुकिं दीर्घकालीन रुपं नकारात्मक लिच्वः लाकी । थनया स्थानीय वासिन्दा विस्थापित जुइबलय् थुकिं देय्या हे अर्थतन्त्रथ्यंक लिच्वः लाकी व आः नं लाका हे च्वंगु दु धायेफइ । अथेजुयाः स्थानीय वासिन्दां थःगु पुलांगु छेँ, त्वाःबहाः त्वःतावनेमाःगु स्थितीं मुक्त यायेगु जिगु योजना दु । जिगु मेगु एजेन्डा धयागु आर्थिक समृद्धि हे खः । न्हापांगु एजेन्डा व थ्व निगूगु एजेन्डयात नापनापं न्ह्यःने यंकेगु जिगु योजना दु । स्थानीय वासिन्दायात थःगु हे भूमिइ स्थापित यानाः आर्थिक रुपं समृद्ध दयेकेफइ । अले जिं विशेष बः बियागु मेगु एजेन्डा धयागु नेतृत्व पुस्तान्तरण खः । छम्ह हे हाकनं हाकनं व हे पदय् लिसा कयाः च्वनाच्वनेमज्यू । आः जिं नेतृत्व कयाच्वनागु दुसा जिं आवंनिसें हे मेगु पालयया लागिं न्हूगु नेतृत्व विकास यानावनेमा धइगु जिगु मान्यता खः । स्थानीय वासिन्दायात थःगु भूमिइ स्थापित यानाः आर्थिक रुपं समृद्ध दयेकेफइ धयादिल, थुकियात स्पष्ट यानादीला ? स्थानीय वासिन्दा विस्थापित जुइगु धयागु अनया स्थानीय संस्कृति नं विस्थापित जुइगु खः । झीगु गुलिखे पुलांगु जात्रा, संस्कृति आदि आः लोप जुइधुंकूगु अवस्था दु । छाय् ले धायेबलय् उकियात निरन्तरता बीगु सरोकारवाला पुचः, गुथिया मनूत, विज्ञ समाज थःगु थाय् त्वःताः वन । उकिं यानाः पर्यटन ख्यलय् लिच्वः लाइगु जुल । उलि जक मखु, त्वाः त्वःताः वंपिन्सं थःगु पुर्ख्यौली थाय् त्वःतावंपिन्सं पुर्ख्यौली पेशा नं त्वःतल । पुर्ख्यौली पेशाया संरक्षणयात पर्यटनलिसें स्वानाः लाईभ म्यूजियमया परिकल्पना नं जिं दयेकागु दु । स्थानीय सीप व उत्पादनय् केन्द्रित जुयाः छगू त्वाःयात लाईभ म्यूजियम दयेकेगु जिगु सोच दु । थ्व परिकल्पना छु खः धकाः सामान्य अर्थय् थुइकेगु खःसा स्थानीय वासिन्दायात हे आवश्यक तालीम बियाः, क्षमता अभिवृद्धि यानाः उकिं थःगु हे पुर्ख्यौली छेँय् च्वनाः थःगु पुर्ख्यौली पेशायात निरन्तरता बी । अन हे थीथी पूजा, जात्रापर्व, नखःचखःया गतिविधि नं न्ह्यानाच्वंगु दइ । नेवाः समाजया अयलाः कायेगु ज्या नं अन हे जुयाच्वनी । तम्वःतयसं थलबल नं अन हे दयेकाच्वनी, सायमिया चिकं साः नं अन हे दइ । थुकथं छगू त्वालं लाईभ म्यूजियमया रुप काइ व पर्यटकतयसं अन त्वालय् दुहांवयेत धेबा पुलाः वइ । थ्व परिकल्पनाय् जिं ओमबहालय् ज्या न्ह्याके हे धुनागु दु । थुकथं अन मनूतयसं पुर्ख्यौली छेँय् हे च्वनाः पुर्ख्यौली, हस्तकलाया ज्या हे न्ह्याकी, अले अनं झीगु हे मौलिक, घरेलु उत्पादन नं जुइ । अज्याःगु उत्पादनयात हे झीसं ब्रान्डिङ यानाः राष्ट्रिय जक मखु, अन्तर्राष्ट्रिय बजारय् तक हे थ्यंकेफइ । उकथंया घरेलु उत्पादनया हे अन्तर्राष्ट्रिय ब्रान्डलिसे सहकार्य यासें अनया उत्पादन थन हयेगु, उकिया पलेसा थनया स्थानीय उत्पादनयात अन्तराष्ट्रिय बजारय् थ्यंकेफइ । थनया गथुतय् सीप व दक्षता थकयाः उत्पादनय् वनेफत धाःसा नेपाली स्वां विदेशय् निर्यात यायेफइ । तम्वःतयत पायछि लकस दयेकाबी फःसा थलबल भारतं थन हयेगु मखु, थनया थलबल भारतलिसें मेमेगु देशय् वनी । नेवाःतयसं काइगु अयलाः ला वासःया रुपय् छ्यलेगु याः । उकियात ब्रान्डिङ याःसा विदेशी व्हीस्की दुतहयाच्वने मालीमखु । पुर्ख्यौली पेशायात हे कर्पोरेट विजनेशया रुपं न्ह्यःने यंकेगु भिजन जिके दु । छिं नेतृत्व हस्तान्तरणया नं खँ ल्हानादिल । धायेबलय् न्यादँ लिपा जुइगु निर्वाचयन् छि दनादीमखुला ? मेगु निर्वाचनय् नं जि दनेफु तर, थ्व हे थासय् मखु । जि हाकनं प्रदेश सभाय् दनाच्वनेगु, प्रदेश सभासद हे जुयाः ज्या यानाच्वनेगु सा थन मेपिं वयेम्वाःल ला ? जिं थ्व थासय् ज्या यायेगु धइगु न्यादँ खः । जिं गुगु योजना दयेकागु दु, व कथं ज्या यायेत न्यादँ गाक्कं गाः । ज्या हे मयायेगु जूसा ला न्ह्याक्व ई दुसां गाइमखु । जिं थ्व न्यादँ दुने थःगु योजना व एजेन्डाय् ज्या यायेगुनिसें न्यादँ लिपाया लागिं न्हूगु नेतृत्व नं तयार याये । मेगु न्यादँ धुंकाः जिं निर्वाचनय् ब्वति काःसा जिं अझ तःधंगु योजना व राष्ट्रिय स्तरया एजेन्डात ज्वनाः प्रतिनिधि सभाय् वने । दकले लिपा छिं जि ब्वँमिपिन्त छु धयादी ? विकासया लागिं परिवर्तन धइगु सोच ज्वनाः वयागु दु । जि राजनीति यायेमसः । आः खनेदुगु कथंया पदया लागिं खिचातानी, थः थहांवयेत मेपिन्त क्वथुनेगु, क्वत्यलेगु राजनीति जिं मस्यू । जि ज्या याइम्ह मनू खः, ज्या यायेसः । विकास व समृद्धिया लागिं छु यायेमाः, जिं स्यू व जिं यायेगु व हे खः । थुगुसी छकः जिमित विश्वास यानाः स्वयादिसँ । छिकपिन्त निराश यायेमखु, अनुभूति यायेफइ कथंया परिवर्तन हयाः क्यने ।","  २०७९ कार्तिक २९, मंगलबार "
जुजुभाइ तुलाधरया मन त्यासा काये धुंसेंलि पिदन,"     नेपालभाषाया संगीतख्यलय् पिलूवःम्ह न्हूम्ह म्येहालामि जुजुभाइ तुलाधरया सलय् थ्वःगु हाकनं छपू न्हूगु म्येया म्युजिक भिडियो पिदंगु दु । ""मन त्यासा काये धुंसेंलि” धका धागु थ्व म्येया च्वमि नं वयक तुलाधर थःहे खः ।  थ्वसिबें न्हापा म्येहालामि तुलाधरया ""लक्का पत्थाया उमेर ” व "" नीच्याम्ह बुद्ध” भजन म्ये पिदने धुंकुगु दु । येँया सिडिसि सिनेमा हलय् जूगु पितब्वज्याय् उमेरं ७५ दँ दुम्ह म्येहालामि तुलाधरया संगीतख्यलय् न्ह्यानावगु पलाःयात कया सकसिनं लसता प्वंकुगु खः ।  ज्याझ्वलय् नेपालभाषाया न्हापांम्ह म्युजिक भिडियो निर्देशक विजयरत्न असंबरें म्येहालामि तुलाधर उमेरं थकालि जूसां म्ये ल्याय्म्ह पुस्तायात ध्यानय् तया पिकागु यात च्वछाया दिसे ""मन त्यासा काये धुंसेंलि” म्येया म्युजिक भिडियो ल्याय्म्हसु दु धका धयादिल ।  ज्याझ्वलय् नेपालभाषाया म्युजिक भिडियोख्यलय् ल्हान्ह्याम्ह नांजाम्ह निर्देशक रामकृष्ण खडगीं निर्देशक सुरेन्द्र तुलाधरया थ्व कुतः नं निर्देशक तुलाधरया मेमेगु म्युजिक भिडियो थेंहे बाँलागु खँ कनादिल ।  अथेहेतुं म्युजिक भिडियोख्यलय् युवा निर्देशक कथं न्ह्यनेलाना च्वंम्ह विश्वास बज्राचार्यं थ्व म्युजिक भिडियोलय् हिरोइन तयेत ग्लेमर्स रुपय् न्ह्यब्वयातगु खँया तारीफ यानादिल ।  म्येहालामि व म्येच्वमि जुजुभाइ तुलाधर व वयकया तिरिमय्जु मङ्गल लक्ष्मी तुलाधरया न्ह्यब्वया कथं पिहावःगु थ्व म्युजिक भिडियोया निर्देशक सुरेन्द्र तुलाधर खःसा सम्पादन निर्दशक तुलाधरं हे यानादीगु खः।  थ्व म्येयात  देवेन्द्र महर्जन व सुमन चित्रकार जाना खिंचे यानादीगु खःसा कृपा बज्राचार्यं हुलाप्याखं क्यनादीगु खः ।  थ्व म्येयाच भुपेन्द्र बज्राचार्यं लसय् हनादीगु खः । थुके निर्देशक सुरेन्द्र तुलाधरया नापनापं रुपेन्द्र श्रेष्ठ, भोगेन्द्र मानन्धर,राजु महर्जन, भिन्तुना जोशी, रोजिना सुवाल,रेमा श्रेष्ठ व सिर्जना प्रधानपिन्सं म्हितातःगु दु ।","  २०७९ कार्तिक ३०, बुधबार "
"सर्वेन्द्रं धाल, जितः स्थानीय संस्कृति, परम्परा तसकं यः ","आसन्न आम निर्वाचनय् नेकपा एमालेपाखें प्रतिनिधि सभा सदस्यया लागिं येँ क्षेत्र नम्बर ६ पाखें प्रत्यक्ष उम्मेदवार सर्वेन्द्र खनालं थःत स्थानीय संस्कृति, परम्परा तसकं यःगु धयादीगु दु । घरदैलो ज्याझ्वःया झ्वलय् थँबहिलिइ नापलाःम्ह पूर्व प्रहरी महानिरिक्षक खनालं न्हापा थः प्रहरी सेवाय् दुबलय् थीथी जात्रापर्वय् स्थानीय जनतालिसे समन्वय यासें सुरक्षा व्यवस्था ताःलाकेगु यानागु व जात्रायात व्यवस्थित रुपं क्वचायेकेत फक्व भूमिका म्हितेगु यानागु धयादिल । ‘वंगु दिनय् जिं थनया जात्रापर्वय् सुरक्षा व्यवस्था ताःलाकेत थम्हं फक्व भूमिका म्हितागु खः । आः जनप्रतिनिधिया रुपं स्थानीय जनतालिसे जानाः देश व राष्ट्रया सेवा याये धकाः वयागु दु’ खनालं धयादिल । स्थानीय संस्कृतिपाखें थम्हं यक्व सयेकागु वयकलं धयादिल । सहकार्य, सामाजिक विधि, व्यवहारया शिक्षा नं थनया संस्कृतिं कयागु वयकःया धापू खः । खँल्हाबल्हाया झ्वलय् खनालं २०६५ सालया ईन्द्रजात्रा काण्ड लुमंकादिल । उगु इलय् तत्कालीन अर्थमन्त्री बाबुराम भट्टराईं ईन्द्रजात्राया लागिं बियावःगु बजेट क्वकयाब्यूगु खः । वयां लिपा आक्रोशित स्थानीय जन समुदाय जात्रा हे दिकाः आन्दोलनय् कुहांवःगु खः । उगु इलय् स्थिती नियन्त्रणय् कायेत खनालं म्हितूगु भूमिकायात यक्वसिनं प्रशंसा याःगु खः । ‘व इलय् थःगु सदियौं पुलांगु परम्परा, संस्कृति ल्यंकेमाःगु माग तयाः स्थानीय जनसमुदाय आन्दोलनय् कुहांवःगु खः । आन्दोलनय् कुहांवःपिन्त दमनकारी मखु, समन्वयकारी भूमिका माःगु खः । जिं व हे कथं ज्या यानागु खः’ खनालं १५दँ न्ह्यःया ई लुमंकादिल । व इलय् छम्ह सुरक्षाकर्मीया रुपं थनया स्थानीय जात्रापर्वय् थीथी भूमिका म्हितागु व आः जन प्रतिनिधि जुयाः स्थानीय संस्कृति परम्पराया दीगो व्यवस्थापन व संरक्षणया लागिं भूमिका म्हिते धकाः वयागु खनालं धयादिल । दँयदसं बजेट फ्वनाच्वनेमाःगु, सुरक्षा व्यवस्थापन, ट्राफिक व्यवस्थापनया लागिं ब्वाँय् जुयाच्वनेमाःगु स्थिती न्हंकाः जात्रापर्वयात व्यवस्थित यायेगुपाखे थःगु भूमिका दइगु खनालं धयादिल । अथे हे, संस्कृतियात पर्यटनलिसे स्वानाः गुथि, संस्कृतिलिसे सम्वन्धित सरोकारवाला पुचःयात समृद्ध दयेकेगु योजना नं खनालं न्यंकादिल ।","  २०७९ मङ्सिर १, बिहिबार "
न्हूदँ ११४३ या लसताय् थँहितिइ तःजिक भिंतुना कालबिल ,"       येँँया थँहिति चुकय् न्हूदँ ११४३ या लसताय् तःजिक भिंतुना कालबिल कौला ज्याझ्वः जूगु दु ।  नेपाल संम्बतया न्हूदँ समारोह समिति ११४३ या थुगुसिया दकले न्हापां सभा कथं जूगु थँहिति चुकय् शुक्रवाः नेपाल संवत् न्हूदँया भिंतुना कालबिल व तुच्चा ज्याझ्वःया ग्वसाः ग्वःगु खः ।   येँ महानगरपालिकाया उपप्रमुख सुनिता डंगोललिसें थीथी पार्टीया पुलांपिं सांसदपिं, वडा नायःपिं व नेवाः न्ह्यलुवाःपिं उपस्थित जूगु उगु भिंतुना कालबिल व तुच्चा ज्याझ्वलय् सकलसित न्हूदँया भिंतुना देछासें कछलाथ्व पारु (कार्तिक ९ गते) बुधवाः येँया बसन्तपुरं जुइगु भिंतुना र्याली व भिंतुना सभाय् ब्वति कायेत समितिया नायः प्रा.डा. नरेशमान बज्राचार्यं इनाप यानादीगु खः ।  थथे भिंतुना कालबिल ज्याझ्वलय् न्हूदँ ११४२ समारोह समितिं दच्छियंकं न्ह्याकूगु ज्याझ्वःया जानकारी सफू सल्लाहकार समितिया कजि तीर्थराम डंगोल व नायः बज्राचार्यं पितब्वज्या यानादीगु खः ।","  २०७९ कार्तिक ६, आइतबार "
"हाकनं मेगु ""निरमाया” पिहाँ वइगु ","नीन्यादँति न्ह्यः निर्माता , निर्देशक अशोक शर्मां सारङ्गा श्रेष्ठयात मेन रोलय् तया ""निरमाया ” नांयागु छगू फिल्म पिकागु खः ।   आः नीन्यादँ लिपा वया छम्ह नांजाम्ह प्राविधिक  अनन्त प्रसाद तिमल्सिनां "" निरमाया ” नांयागु न्हूगु फिल्म दयेकुगु दु ।  थ्व न्हूगु निरमाया फिल्मया पोष्टर व टिजर पिकागु दु ।  थ्व निरमाया फिल्मया निर्देशन रमेश कोइरालां यानादीगु खः ।  थुके रमेश बुढाथोकी, लय संग्रौला, जे.एन.घिमिरे, जेबी डिसी, अजित लामिछाने, प्रतिषा रिजाल, सम्रिद्दी पौडेल, रमेश अधिकारि, गोपाल ढकाल, रामबाबु रेग्मी लगायत कलाकारपिन्सं  अभिनय यानादीगु दु । थ्व फिल्मया च्वमि  अजित लामिछाने अले छायाँकन रवी कोइराला व जीवन पराजुलीं यानादीगु खः ।   अले उत्तर राना मगर व तारा थापा किम्भेया सम्पादन, कविराज गहतराजया कोरियोग्राफी, अशोक खड्काया द्वन्द, कमल अधिकारी व रिमेश कुमारया संगीत दुथ्याका तःगु दु । Please watch the teaser of NIRMAYA ","  २०७९ कार्तिक ६, आइतबार "
अन्तर्राष्ट्रिय संरक्षक दिवस तःजिक हन,"अशक्त मस्तये संरक्षकया भुमिका म्हिता च्वंपिं संरक्षक मुना नेपालय् नं अन्तर्राष्ट्रिय संरक्षक दिवस हंगु दु । नेपाल  व थीथी न्यीन्यागु राष्ट्रय्  म्हिगः थथे संरक्षक दिवस हंगु खः ।  नव आगमन संरक्षक समाजया ग्वसालय् जुउगु उगु ज्याझ्वलय् तसकं अशक्त  व पूर्ण अशक्त मस्तये संरक्षकर जुया च्वंपिंन्सं ब्वति काःगु खः । थथे सेवा भाव ज्वना न्ह्यचिला च्वंपिं संरक्षक तये  संरक्षण यायेनु धइगु मुल नारा ज्वना रत्नपार्कं न्ह्याकुगु र्याली  नेपाल प्रज्ञा प्रतिष्ठानय् थ्यंका छगू कार्यक्रम याना क्वचायेकुगु खः ।   उगु ज्या झ्वः गाेमादेबि अधिकारीया नायसुइ जुउगु खःसा   मष्तिस्क पक्षाघात स्वावलम्वन समुहया कार्यकारी अधिकृत बिमललाल श्रेष्ठ मूपाहाँ कथं झायादीगु खः । थज्यागु पवित्र भावना ज्वना न्ह्यचिला च्वंपिं संरक्षकपिन्त शारीरिक, मानसिक, आर्थिक व सामाजिक रुपं तिबः बिइगु  उदेश्य कःघाना २०७६ सालय् निस्वंगु नव आगमन संरक्षण समाज सूर्यविनायकय् स्वनिगः दुनेयापिं न्यासःति  संरक्षक दुथ्याना च्वंगु दु ।","  २०७९ कार्तिक ३, बिहिबार "
शताब्दि पुरुष सत्यमोहन जोशीया छेँय् संस्कृति पर्यटन मन्त्री श्रेष्ठ,"        वाङ्गमय शताब्दि पुरुष अति विशिष्ट संस्कृतिविद् सत्यमोहन जोशी दिवंगत जुउगु प्यन्हू दु खुन्हु दुखंकःपि परिवारय् विचाः हायेकेत संस्कृति पर्यटन तथा नागरीक उडयन मन्त्री जीवनराम श्रेष्ठ वयक पिनिगु छेँय् झायादीगु दु ।  विहिबार सुथय् शताब्दि पुरुष या छेँय् थ्यंकादीम्ह मन्त्री श्रेष्ठं शताब्दि पुरुष या जहान ९९ दँ दुम्ह राधादेवी जोशीयात नापलाना दिल । विचाः हायेकेगु झ्वलय् मन्त्री श्रेष्ठं शताब्दि पुरुष जोशी देशया लोक संस्कृति , साँस्कृतिक व साहित्यिक ख्यःया जक मखसे हरेक ख्यःया छम्ह  विलक्षण व्यक्तित्व खः धका धासे वयकयात सदां लुमंका तये सरकारं ल्ह्वने मागु सकतां पलाः ल्ह्वनेगु खँ कनादिल ","  २०७९ कार्तिक ३, बिहिबार "
शाक्य महाविहार संघं शाक्यवंशया इतिहासयात दुवाल,"शाक्य परिवारया  झिगू महाविहारया मू थकालि विकमाःबहाःया थायपा आजु श्रद्धेय मोतिरत्न शाक्यजुयात झिगू महाविहार संघया महास्थवीर पदं विभूषित याःगु दु ।  शाक्य महाविहार संघया ७क्वःगु स्थापना दिवस या लसताय् शनिवाः छत्रपाती पार्टी प्यालेसय्  छगू तःजिगु समारोह दथुइ थथे हनेज्या याःगु खः । थुकथं महास्थवीर पदं विभुषित यायगु झ्वलय् शाक्य महाविहार संघया नायः शुभकाजी शाक्यं थायपा तपुली व दोसल्लां न्ययेका दीगु खःसा नेपाल सम्बत न्हूदँ राष्ट्रिय समारोह समिति ११४३या नायः एवं बौद्ध विद्धान प्रा.डा. नरेशमान बज्राचार्यजुं हनापौ देछाना दीगु खः ।  उगु ज्याझ्वलय् ""शाक्यवंश व झिगू शाक्य महाविहारया संक्षिप्त इतिहास”  नांया सफू बौद्ध विद्धान पा्र.डा. नरेशमान बज्राचाय, पूर्व मन्त्री डा. केशव मान शाक्य, पुर्व सांसद शोभा शाक्य, नायः  शुभकाजी शाक्य, रोशन शाक्यजुपिन्सं मंकाः रुपं उलेज्या याना दीगु खः । पितब्वज्या जुउगु उगु सफूया लेखन व सम्पादन संघया मूछ्यान्जे संघरत्न शाक्यं यानादीगु खः । ज्याझ्वलय् संघया  न्वकु अमिर रत्न शाक्यजुं लसकुस न्वचु बिया न्ह्याःगु खः ।  थुगु ज्याझ्वलय् पितव्वज्या जूगु सफूयात कयाः संघया प्रा  तिर्थ रत्न शाक्यं  समिक्षात्मक रुपं न्वचु बिया बिज्यागु खःसा ज्याझ्वलय् संघया मूछ्याञ्जे संघ रत्न शाक्यजुं ज्याझ्वःया उद्देश्य व सफूयाबारे मू खँ तयादिल । संघया मू दुजः दुर्गादेवी शाक्यजुं न्ह्याकादीगु  ज्याझ्वलय् विशेष पाहांया थासं बौद्ध विद्धान एवं पूर्वमन्त्री डा. केशवमान शाक्यजुं शाक्यतय्गु इतिहासया विषयवस्तुयात कःघाना थःगु ताःहाकःगु न्वचु् तयादीगु खः ।  थुकथं हे ज्याझ्वःया  मेम्ह विशेष पाहां प्रा.डा.नरेशमान बज्राचार्यजुं नं शाक्यतयगु विशेषता व वंगु इतिहासया खँ कनादिल । नापनापं वयकलं नखःचखः हनेगु नेवाःतय्गु मौलिकतां जाःगु पद्धतिया पक्षयात कःघाना नं थःगु खँ तयादीगु खः ।  थःगु नुगः खँया झ्वलय् वयकलं लुम्बिनि दयकूगु नेपाली व बज्रयान बिहारया विषयवस्तुया विशेषतायात तकं कःघाना थःगु खँ तया दीगु खः ।   शाक्यतयगु ऐतिहासिक खँयात न्ह्यने हयेगु हे मू तातुना कथं शाक्य महाविहार संघया खः ।  उगु ज्याझ्वलय् पूर्व प्रदेश सांसद  शोभा शाक्यं शाक्यतसें  थःगु हक हित स्थापित याना वनेत न्ह्याका वनेमाःगु पक्षया खँयात कया थःगु धारणा तयादीगु खः । वयकलं शाक्यत नं राजनीतिइ वया निर्णायक थासय् थ्यंका ज्या याय्माःगु खँय् बः बिया बियादिल । उगु ज्याझ्वलय् सभानायः ग्वसाखलःया नं  नायः शुभकाजी शाक्यं थःगु नुगः खँ तयेगु झ्वलय् थौंया युगय् शाक्यतसें थःगु म्हसीका क्वातुका समाजय् स्थापित याना तयमाःगु खँय् बः बियादिल ।  पितब्वज्या जूगुु सफू संघया महासचिव संघरत्न शाक्यं च्वया, व सम्पादन यानादीगु खःसा सफू प्रकाशन समितिइ संयाेजक आनन्दरत्न शाक्य व दुजः कथं रोशन बहादुर शाक्य व विजयरत्न असंबरे  च्वनादीगु खः । बुद्ध , धर्म व संघया प्रतिक कथं  बोधिमतयर  पाहांपिन्सं दिप प्रज्वलन याना उलेज्या यानादीगु खः ।","  २०७९ कार्तिक ५, शनिबार "
न्हूदँ समारोह समितिं न्हूदँ नारा सार्वजनिक यात,"      नेपाल सम्बत राष्ट्रिय न्हूदँ समारोह समिति ११४३ पाखें न्हूदँ सकलसिनं तःजिक हनेगु नितिं थुगुसिया नारा सार्वजनिक याःगु दु ।  न्हूदँ समारोह समितिया सल्लाहकार समितिया कजि पुलांम्ह स्वास्थ्य राज्यमन्त्री नेवाः न्ह्यलुवाः तीर्थराम डंगोलया सभानायसुइ च्वंगु सल्लाहकार मुँज्यां थुगुसिया नं थगसनेया हे नारा ‘नेपाःया म्हसीका, नेपाःया गौरव, राज्यं हे छ्यलेमाः नेपाल संवत्’ क्वःछ्यूगु दु । समितिया सल्लाहकार कजि तीर्थराम डंगोलं दँय् दसं न्हून्हूगु नारा पितबिइगुसिबें पुलांगु हे पूमवंगु नारा पितबिइगु बांलाइगु खनेदूगुलिं वंगु दँय् पितहःगु नारायात हे थुगु दँय् नं निरन्तरता बिइगु खँया जानकारी बियादीगु दु ।  लिसें वय्कलं न्हूदँया लसताय् जुइगु सकतां कथंया भिंतुना कालबिल, ¥याली जुलुसलिसें ब्वनापौ, भिंतुना पतिइ थुगु नारा छ्यलाबुला यायेत नं इनाप यानादीगु दु ।   थुगु दँय् न्हूदँ ने.सं. ११४३ कछलाथ्व पारु (कार्तिक ९ गतें बुधवाः खःसा उगु दिं समारोह समितिं येँया बसन्तपुरं तःजिक भिंतुना जुलुस व भिंतुना सभा ज्याझ्वःया ग्वसाः ग्वयातःगु दु ।","  २०७९ कार्तिक ६, आइतबार "
समाजसेवी व साहित्यसेवी प्रा शाक्ययात अभिनन्दन," उगु ज्याझ्वलय् समाजसेवी , शिक्षा सेवी साहित्यकार प्रा सुवर्ण शाक्ययात वयकलं ताः ई न्ह्यः निसें दिपा मदिक्क नेपालभाषा, नेवाः संस्कृति व साहित्य , बुद्ध धर्म व समाजसेवा या ख्यलय् याना वया च्वनादीगु ज्वमदुगु योगदानया कदर यासे अभिनन्दन याःगु खः ।","  २०७९ कार्तिक ७, सोमबार "
 न्हूदँ समारोह समितिइ नेवाः ख्यलय् क्रियाशील व्यक्तित मनोनित,"     नेपाल सम्बत न्हूदँ राष्ट्रिय समारोह समिति ११४३ या कार्यविधि कथं थीथी ख्यलय् सक्रिय जुयाच्वंपिं व्यक्तिपिन्त समारोह समितिया दुजः कथं मनोनित याःगु दु । वंगु बिहिवाः समारोह समितिया नायः प्राडा नरेशमान बज्राचार्यं थथे मनोनयन पौ लःल्हाःगु खः ।  समितिं नेवाः ख्यलय् क्रियाशील व्यक्ति कथं गजेन्द्रमान मानन्धर, उर्मिला ताम्राकार, यज्ञरत्न तुलाधर, सिलुरत्न तुलाधर, गोर्के  भन्सारी, शंखनारायण महर्जन, दशरत्न बज्राचार्य व मदनकाजी शाक्ययात मनोनित याःगु खः ।  अथेहे, गैरनेवाः दुजः  कथं तत्कालया नितिं कृष्ण अर्याल व अजितमान तामाङयात मनोनित याःगु दु ।","  २०७९ कार्तिक ६, आइतबार "
अमेरिकां भिन्तुना म्ये या म्युजिक भिडियो वल,"नेपाल सम्बत ११४३ या लसताय् अमेरिकाए च्वना वया च्वंपिं नेवाःत जाना दयेकुगु ""भिन्तुना"" बोलया नेवाः म्युजिक पिकागु दु । थ्व  ""भिन्तुना"" म्ये नांजाम्ह अमर म्येहालामि रमेश ताम्राकार या काय्   सगुन ताम्राकारं हालादीगु  व लसय् हयादी गु   खः । अले थ्व म्ये  च्वयादीम्ह  पुस्कर प्रजापति खः । ल्यायम्ह अमेरिकाया ग्वसालय् वंगु शनिबार पिहाँ वःगु थ्व क्येया म्युजिक भिडियो मनोज सिंहं छायांकन यानादीगु  खः ।  म्युजिक भिडियो  पुस्कर प्रजापति व सगुन ताम्राकार जाना निर्देशन यानादीगु खः । थ्व भिडियो दुने  अमेरिकाए हना वया च्वंगु थीथी  नखः चखःया लु दुथ्याका तःगु दु । थुके अमेरिकाए च्वना वया च्वंपिं आपालं नेपामिमिन्सं  म्हितातःगु दु  ।","  २०७९ कार्तिक ८, मंगलबार "
राष्ट्रिय विभूति शंखधर साख्वाः प्रतिष्ठानं शंखधर सम्मान व शंखधर पदक लःल्हात  ,"        राष्ट्रिय विभूति शंखधर साख्वाः प्रतिष्ठानया ग्वसालय् थुगुसिइ नेपाल सम्बत ११४३ न्हूदँया लसताय्  ‘शंखधर सम्मान’ व शंखधर पदक थीथी व्यक्तित्वपिन्त लःल्हागु दु । थिमिया शंखधर चुकय् प्रतिष्ठानया ग्वसालय्  बुधवार  थिमिया शंखधर साख्वाःया झ्वाताय् सम्माननीय प्रधानमन्बी शेरबहादुर देउवा व पर्यटन तथा नागरिक उड्यन  मन्त्री जीवनराम श्रेष्ठ लगायत गण्यमान्यगण वर्गपिन्सं स्वांमा क्वखायका  शंखधर साख्वाःया योगदानयात सम्मान यायगु ज्या याःगु दु ।       राष्ट्रिय विभूति शंखधर साख्वा प्रतिस्थानया नायः ज्ञानराम श्रेष्ठया सभानायसुइ जूगु ज्याझ्वलय् मूपाहां प्रधानमन्त्री भाजु देउवां त्वाः देवाय् मत च्याका ज्याझ्वःया उलेज्या यानादीगु खः ।       उगु ज्याझ्वलय् मूपाहां प्रधानमन्त्री देउवां वंगु खुगू दशक न्ह्यवंनिसें मदिक्क नेपालभाषा साहित्य सम्मेलन ग्वसाः ग्वया वयाच्वंगु विराट नेपालभाषा साहित्य सम्मेलन गुथि (विराट गुथि) व नेपालभाषा ख्यलय् न्ह्यःज्याना वयाच्वनादीम्ह श्यामकृष्ण मानन्धर (थिमि)यात दोसल्लां न्येका सम्मान पौ लःल्हाना सम्मान याःगु गु खः ।      थुकथं हे थुगुसीनिसें नेपाल सम्बत बारे सांस्कृतिक, सांगीतिक, साहित्यिक, पत्रकारिता व अनुसन्धान-अन्वेषण माध्यमं  माःमाःकथां आवश्यक योगदान बिया वयाच्वनादीपिन्त  कदर याना ‘शंखधर पदक’ नं लःल्हागु दु । यल महानगरपालिकाया प्रमुख चिरिबाबु महर्जन, सांगीतिक ख्यःया म्ये हालामि पवित्र कसाः, साहित्यपाखे साहित्यकार तिलकप्रकाश कायस्थ व  पत्रकारितापाखे संचारकःमि एवं सम्यक वाःपौया सम्पादक सुगतरत्न सिन्दुराकारयात उगु  शंखधर पदक लःल्हाःगु खः ।      थुगु पदक लःल्हायगु ज्याझ्वलय् ज्याझ्वःया मूपाहां प्रधानमन्त्री देउवां पदक क्वखायकादीगु खःसा प्रमाणपत्र मन्त्री जीवनराम श्रेष्ठजुं लःल्हानादीगु खः ।  प्रतिस्थानया सचिव बाबुकाजी साछे श्रेष्ठजुं न्ह्याकादीगु उगु ज्याझ्वलय्  सभानायःपाखें हे सकसितं लसकुस यानादीगु खः । उगु ज्याझ्वलय् प्रधानमन्त्री भाजु देउवाः, मन्त्री श्रेष्ठ, येँया उपमेयर सुनिता डंगोल लगायतपिन्सं भिंतुना न्वचु बियादीगु खः । मुपाहां प्रधानमन्त्री देउवाजुं प्रतिस्थानं पिथंगु शंखधर बुलेटिन नं उलेज्या यानादीगु खःसा ज्याझ्वःयात ताःलाकेत तिबः बियादीपिन्त मतिनाया चिं नं लःल्हाःगु खः ।      ज्याझ्वलय् प्रतिस्थानया न्वकु सुरेश प्रधानं ज्याझ्वः ताः लाकेत थीथीकथं तिबः बियादीपिन्त सुभाय्  बियादीगु खः । ","  २०७९ कार्तिक ९, बुधबार "
अनलाइनय् मण्डला टेलिभिजन शुरु,"        सन्चारख्यः न्हियान्हिथं आधुनिकीकरण जुया वया च्वंगु दु । थ्व ख्यलय् न्हूगु प्रविधिं दुहाँ वया च्वंगु दु । थौंकन्हे सुचना प्रविधि या विकासया नापनापं मनुतयेगु ल्हातय् ल्हातय् दुगु मोबाइल नं सन्चारया माध्यम जुया वया च्वंगु दु ।        अनलाइन टेलिभिजनया विकास जुया वया च्वंगु दुसा थ्व इलय् नेवाः सन्चार ख्यः नं अनलाइन या माध्यमं न्ह्यज्या वनेगु याना वया च्वंगु दु । नेवाः अनलाइन टेलिभिजनख्यलय् संसार्स अनलाइन टेलिभिजन न्ह्याना च्वंगु दुसाः आः वया थ्व ख्यलय् मेगु टेलिभिजन कथं मण्डला टेलिभिजन शुरु जुइगु जुउगु दुसाः बुधबार छगू ज्याझ्वःया दथुइ उलेज्या जुउगु दु । येँ महानगरपालिका या उपमेयर सुनिता डंगोलं उगु टेलिभिजनया उलेज्या यानादीगु खः ।        ज्याझ्वलय् मण्डला टेलिभिजनया आर्यम नकःमिं लसकुस न्वचु तयेगु झ्वलय् थ्व टेलिभिजनया विशेषता धइगु प्रचलित लिपि जुइ धका धयादिलसा प्रचलित लिपि धइगु हे झीगु म्हसिका खः धका धयादिल । ज्याझ्वलय् मूपाहाँ उपमेयर सुनिता डंगोलं अनलाइन टेलिभिजन थौंया आवश्यकता खःधका धासे थ्व अनलाइन माध्यम धइगु ल्याय्म्ह पुस्तालिसे स्वाना च्वनेगु लँ खः धका धयादिल । ज्याझ्वलय्  नेप्लीज फेशन हामया हेमा मानन्धर, नांजापिं कलाकार मदनदास श्रेष्ठ व राजाराम पौड्याल विशेष पाहाँ कथं झायादीगु खः । थ्व ज्याझ्वः मण्डला टेलिभिजनया सुरबहादुर श्रेष्ठ या सभानायसुइ जुउगु खः ।","  २०७९ कार्तिक ९, बुधबार "
शंखधर दिवस न्यायेकेगु तयारी,नेपाल संवत न्हूगु दँ राट्रिय समारोह समिति ११४३ न्हूदँ ११४३ तःजिक न्यायेकेगु क्वचायेवं नेपाल संवतया प्रवद्धक शखधर दिवस न्यायेकेगु तयारी याःगु दु । नेपाल सरकार पाखें शखधर शाख्वायात राट्रय विभुति घोष्णायाःगु न्हिंया लुमन्ति देय् दँसं कछला थ्व दशमीया न्हिं शखधर हनावयाच्वंगु खः ।  थुगु न्हिं थ्व दँय् कार्तिक १७ गते बिहीवाः लाः । समारोह समितिं ब्यूगु जानकारी कथं थुगु न्हिं सुथय् ७ बजे लखुर्तिथ व हिनय् ४ बजे भोताहिति शखधर उद्यान ज्याझ्वः याइगु जुगु दु । समितिं थुगु ज्याझ्वः निगुलिं लागाय् यायेगु नितिं स्थनिय ग्वसाखलः दयेका यायेगु तयारी जुयाच्वंगु थुकिया नितिं आइतवा समितिया मुज्या च्वनेत्यंनाःगु जानकारी ब्यूगु दु ।   Categorized in  राष्ट्रिय,"  २०७९ कार्तिक ११, शुक्रबार "
सन्चारकःमि व साहित्यह्यःमि ललेन्द्र शाक्यया अबु मन्त,"सन्चारकःमि व साहित्यह्यःमि नेवाः अनलाइन न्यूजया सम्पादक  ललेन्द्र शाक्यया अबु धनज्योती शाक्य मन्त ।  वयकः न्हयदँया उमेरय् बिहिवाः सनिलय् मदुगु खः । ७५ दँया मदुम्ह शाक्यया निम्ह काय् , स्वम्ह म्याय व जहान दु ।  वयकःया अन्तिम संस्कार शुक्रवाः सुथय् जक जुउगु खँ वयकःया छेँजः पिन्सं धाःगु दु । शाक्यया अबुु मदुया दुःखं काःपिंं छेँजःपिन्सं थ्व इलय् धैय धारणा याये फयेमा धकाः बिचाः हायेका च्वना ।","  २०७९ कार्तिक ११, शुक्रबार "
लोक साहित्य व संस्कृतिलागाय् ज्वमदुम्ह खः सत्यमोहन जोशीः प्रधानमन्त्री देउवा,"       नेपालभाषा मंकाः खलः यलया ग्वसालय्  शुक्रवाः यलया मंगलबजारय् वाङ्‍मय शताब्दी पुरुष सत्यमोहन जोशी मदुगु झिंस्वन्हूया पुण्य तिथिसं बिचाः मुज्या ज्याझ्वः याःगु दु ।  उगु बिचाः मुंज्याय् प्रधानमन्त्री शेरबहादुर देउवां वाङ्‍मय शताब्दी पुरुष सत्यमोहन जोशी देय्या भाषा, कला , लोक साहित्य व संस्कृतिया लागाय् ज्वमदुम्ह सुनां भ्वय् मफइम्ह व्यक्तित्व खः धइगु बिचाः प्वंकादिल ।  प्रधानमन्त्री देउवां शताब्दी पुरुष जोशी सरल जीवनया पर्याय जुगु व नेपाल  चीनया सांस्कृतिक सम्बन्ध स्थापित यायेत महत्वपूर्ण भूमिका म्हितादिम्ह व्यक्तित्व जुगु बिचाः प्वंकादिगु खः ।  प्रधानमन्त्री देउवा शुक्रबार हे सत्यमोहन जोशी लोक साहित्य भवन झाया अन संग्रहित सामग्री अवलोकन यानादिल ।  संस्कृति, पर्यटन व नागरिक उड्डयनमन्त्री जीवनराम श्रेष्ठ जोशी थेजाम्ह विद्वान व्यक्तित्व संसारय् म्हो जक जन्मे जुइगु धासे वयकः बहुगुण सम्पन्न व्यक्तित्व, विज्ञ व देशया साहित्य व संस्कृति न्ह्यब्वयेगु ज्याय्  अतुलनीय व अविस्मरणीय ज्या याःगु बिचाः तयादिगु खः ।  यल महानगरपालिकाया मेयर चिरिबाबु महर्जनं जोशीया निधनं इतिहासया छगू अध्यायया अन्त जुल धका धयादिल ।  सत्यमोहन जोशया माहिलाम्ह काय्  अनुराज जोशीं थः अबु शताब्दी पुरुषया सम्मानय् स्वंगु कथंया मुद्रा र हुलाक टिकट पिकानाः राज्यं विशिष्ट सम्मान याःगु धासें वयकः मदुगु शोकय् बिदा घोषणा यागु धइगु नं तःधंगु खँ  खः धयादिल ।  नेपालभाषा मंका खलः यलया नायः हीराकाजी महर्जनं सत्यमोहन जोशीया राष्ट्रिय व्यक्तित्वयात अजर अमर यायेगु आजु तयाः सत्यमोहन जोशी भाषा साहित्य पुरस्कार स्थापना यानाःगु जानकारी  बियादिसे भाषा साहित्यया विकासय् ग्वाहालि यायेगु नितिं आःया नितिं न्येयछद्वः तकाया पुरस्कार कोष स्थापना यानाःगु खँ नं कनादिल ।","  २०७९ कार्तिक १२, शनिबार "
"लुभुइ "" गालय् वन ” क्यनिबले नेपाःया लोकंह्वाम्ह स्टार धिरेन शाक्य नं वइगु "," यलया छगू साँस्कृतिक शहर लुभुया महालक्ष्मी बेंक्वेट य् अाः वइगु शनिवार "" गालय् वन ” क्यनिगु  जुउगु दु । थौंकन्हे थीथी कारणं चर्चाय् वया च्वंगु थ्व फिल्म एस स्क्वायर ईन्टरप्राईजेजया ब्यानरय् दयेकुगु खः ।  छगू फरक विषयबस्तु ज्वना दयेकुगु नेवाः फिल्म “गालय् वन..”   करिब सच्छि दँ नेवार समाजय् जुउगु वास्तविक घटनाया लिधंसाय् दयेकुगु खः । बाखं , पटकथा, संवाद लेखक व म्ये च्वमि पुरुषोत्तम पक्का (चकलेट) खः  ।    ख्वपय् दयेकुगु थ्व फिल्मया न्हापांगु शो ख्वपया हे बाराही मुभिज हलय् क्यंगु खः अाः लुभुइ कार्तिक १९ गते शनिबार व येँया CTC Mall या CDC Cinemas सुन्धाराय् कार्तिक २६ गते शनिबार क्यनिगु जुउगु दु । लुभुइ जुइगु क्यनेज्याय् नेपाःया नांजाम्ह स्टार धिरेन शाक्यया नं विशेष उपस्थितिइ दइगु खँ थ्व फिल्मया लुभुइ क्यनेज्या लिसे स्वापु दुम्ह कलाकःमि केबिएस लुभुं जानकारी बियादिइगु दु । थ्व फिल्मया हिरोइन शोभा महर्जन खः ।  कलाकार धिरेन शाक्यं ""त्याग”नांयागु नेवाः फिल्मय् हिरो जुया म्हितुगु व ""घोषक ” , ""सनाखत ” लगायतया नेवाः फिल्म व आपालं नेवाः म्युजिक भिडियोत म्हितेधुंकुगु दुसाः  शोभा महर्जन लिसे कलाकार धिरेन शाक्यं "" थौं हाकनं छंगु लुमन्तिइ ” म्येय् म्हितादीगु खः । आः थः कोस्टार शोभा महर्जनया ""गालय् वन” लुभुइ क्यनिबले कलाकार शाक्य विशेष रुपं जुयादी त्यंगु खँ छगू लसता सन्चार जुया च्वंगु दु ।   गालय् वन  निर्माता अजय दुलाल खः ।  मेक अप आशा तामाङ, संगीत पुर्णमान महर्जन, संगीत संयोजन जीवित महर्जन जल्मी , रेकर्डिङ र मिक्सिङ सुरेन्द्र श्रेष्ठ, गायक/गायिका पुर्णमान महर्जन व रत्न शोभा महर्जन, कला निर्देशन रेणु सुवाल, पार्श्व संगीत व डबिङ अन्जन श्रेष्ठ, ब्यवस्थापन सिताराम माक (मनका राजा) व सुरेन्द्र श्रेष्ठ, नृत्य निर्देशन रविता बाके, द्वन्द निर्दशन व सहायक निर्देशन लक्ष्मी प्रसाद भैल (ॐ बाबा) अले छायांकन व सम्पादक बाल कुमार मगरं यानादीगु खः ।  फिल्मया मू कलाकारय् शोभा महर्जन, किरण जोशी, कमल प्रसाद भट्ट, मन्जु श्रेष्ठ, पुरुषोत्तम पक्का (चकलेट), अन्नपुर्णेस्वरी श्रेष्ठ, राजेश गोसाईं, मनी मैंया प्रजापति, शुप्रभा गैजु, श्रृजना प्रजापति, विक्रम प्रजापति, रजत श्रेष्ठ, अजय दुलाल, महेश प्रकाश हाडा, पुर्ण कुमार अवाले, सिताराम माक(मनका राजा), विश्व नारायण भैल, रोशनी श्रेष्ठ, कमला बैजु, जीवन ट्वाति, जुन सितिखु लगायतं अभिनय यानादीगु थ्व फिल्मयात नेवाः फिल्म ख्यलय् छगू बिस्कं पहया फिल्म धका धायेगु यानातःगु दु ।","  २०७९ कार्तिक १६, बुधबार "
छगू कप च्या दान पाखें कीपुलिइ निशुल्क मोतिबिन्दु अप्रेशन,        युवा नेत्र सेवा नांयागु मिखा ल्वयया ख्यलय् निशुल्क उपचार यायेगु सामाजिक सेवा याना वया च्वंगु दुसा उगु हे संस्थाया ग्वसालय् कीपुया नगर मण्डप श्रीकीर्ति विहारय् मिखाया ल्वगिपिनिगु निशुल्क उपचारया नापनापं निशुल्क हे मोतिबिन्दु अप्रेशन शिविर न्ह्यागु दु ।  विहिबार निसें न्ह्याःगु उगु शिविरय् थीथी थासं वःपिं मिखा ल्वगिपिनिगु मिखा जाँचय् यायेगु या नापनापं मोतिबिन्दु जुया नं अप्रेशन याये मखना च्वंपिन्त निशुल्क अप्रेशन यायेगु खँ उगु संस्थाया नायः सिद्धार्थ रन्जितं कनादिल ।  नीन्यादँ न्ह्यःनिसें मिखा ल्वयया ख्यलय् सामाजिक सेवा याना वया च्वंगु थ्व संस्थाया आज्जु धइगु छम्ह दातां त्वनिगु न्हिं छगू कप च्या बराबर या दाँ दान कया मुंकेगु खःसा वहे दामं छम्ह असहाय ल्वगिया मिखाया उपचारया नापनापं मोतिबिन्दु अप्रेशन याना बिइगु खः ।  थ्वहे आज्जु ज्वना न्ह्याना च्वंगु युवा नेत्र सेवा पाखें कीपुलिइ लच्छिइ छकः मिखा ल्वय् उपचार शिविर न्ह्याका वया च्वंगु दुसा दच्छिइ छक्वः संस्थाया बुदिंया लसताय् कीपुलिइ निशुल्क मोतिबिन्दु अप्रेशन शिविर न्ह्याका वया च्वंगु दु ।  विहिबार न्ह्यागु शिविरय् न्हापांगु दिन मिखा परिक्षण व कन्हे खुन्हु मोतिबिन्दु अप्रेशन याइगु खँ संस्थाया न्वकु श्रीकुमार महर्जनं जानकारी बियादिल ।  थुगुसिइ संस्थाया निखुक्वःगु बुदिंया लसताय् किपुलिइ विहिबार न्ह्याःगु शिविर शनिबार छगू अौपचारिक ज्याझ्वः याना क्वचायेकिगु जुउगु दु । उगु ज्याझ्वलय् अप्रेशन जूपिनिगु मिखाया पत्ति चायेकेगु व मिखा सुसाकुसा या विधि नं स्यनिगु खँ ग्वसाखलःपाखें जानकारी बिउगु दु ।,"  २०७९ कार्तिक १७, बिहिबार "
शंखघर दिवस थीथी थासय् तःजिक हन,"         नेपाल सम्बत न्हूदँ राट्रिय समारोह समिति ११४३ या इनापय्  बिहीवाः थुगसी शंखधर दिवस येँया थीथी लागाय् हंगु दु । नेपाल सम्बतया प्रवर्तक शंखधर साख्वालया गुन लुमंके कथं नेपाल सरकार पाखें शखधर साख्वायात राष्ट्रिय विभुति घोषणायाःगु न्हिंया लुमन्तिइ कछलाथ्व: दशमी खुन्हु हना वया च्वंगु शंखधर दिवस नेपाल सम्बत न्हूदँ राट्रिय समारोह समिति ११४३ या ग्वसालय्  लखुतीर्थय् छगु ज्याझ्वः जुगु दुसा पद्मरत्न तुलाधर लुमन्ति गुथि पाखें विहिबार सुथय् भोटाहिति या नापसं च्वंगु शंखधर पार्कय् च्वंगु झ्वाताय् स्वां देछाना हंगु दु ।  लखुतिर्थय् जुउगु उगु ज्याझ्वलय् समारोह समिति ११४३ या नायः प्रा.डा. नरेशमान बज्राचार्य, सल्लाहकार समितिया नायः तीर्थराम डंगोल, निवर्तमान नायः निरजनरत्न शाक्य लिसे बिशिष्ट व्यक्तित्वपिनि उपस्थिति दुउगु खः।  पद्मरत्न लुमन्ति गुथिया ग्वसा:लय् शंखधर पार्कय् जुउगु ज्याझ्वलय् येँ महानगरपालिका या उपमेयर सुनिता डंगोल या नापनापं पुलांम्ह मेयर विद्या सुन्दर शाक्य, पद्मरत्न लुमन्ति गुथिया नायः पुलांम्ह मन्त्री डा केशवमान शाक्य व नेवाः न्ह्यलुवा नरेशबीर शाक्य लगाएत हनेबह:पिं नेवा:न्ह्यलुवा: पिनिगु उपस्थितिइ खादा व स्वां देछायगु ज्या जुल ।  सुथय् येँया असं व थहिति नं शंखधर दिवस हंगु दु ।  सनिलय् थिमि शंखधर प्रतिष्ठानं शंखधर चोकय् दिपावलि ज्याझ्वः यागु दु ।  अथेहेतुं नेपाल सम्बत न्हूदँ राट्रिय समारोह समिति ११४३ या ग्वसालय् विहिबार हे सनिलय् येँया शंखधर क्यबय् नं छगू ज्याझ्वः जुल । ज्याझ्वलय् येँ महानगरपालिका या पूर्व मेयर विद्या सुन्दर शाक्य मूपाहाँ कथं झायादीगु खः । उगु ज्याझ्वलय् नेपालभाषा मंका खलः पाखें नांजाम्ह कलाकार गणेश सायमि पाहाँ कथं झायादीगु खः । ज्याझ्वः ग्वसाखलःया नायः प्रा डा नरेशमान बज्राचार्यया सभानायसुइ जूगु खः ।","  २०७९ कार्तिक १८, शुक्रबार "
थःगु क्षेत्रयात नमूना क्षेत्र दयेकेगु श्रेष्ठया प्रतिवद्धता ,"वइगु मंसीर ४ गते जुइत्यंगु निर्वाचनय् प्रतिनिधि सभा सदस्यया नितिं येँ क्षेत्र नम्बर ८ य् नेकप (एस) पाखें उम्मेदवार जीवनराम श्रेष्ठं थःगु निर्वाचन क्षेत्रयात नमूना क्षेत्रको रुपं विकास यायेगु धयादीगु दु । संस्कृति, पर्यटन तथा नागरिक उड्डयनमन्त्री तकं खःम्ह उम्मेदवार श्रेष्ठं थौं येँया स्वयम्भु क्षेत्रं घरदैलो अभियानया सुरुवातया मतदातातलिसे खँ ल्हासें थथे धयादीगु खः । शहरयात आवश्यक पूर्वाधार निर्माण्या ज्या तीव्र रूपं न्ह्याका यंकेगु प्रतिबद्धता प्वंकुसें वय्कलं थःगु क्षेत्रयात सांस्कृतिक अले पर्यटकीय केन्द्रया रूपं विकास यायेगु धयादिल । ‘थ्वयां न्ह्यःया कार्यकालय् नं जिं थःगु अप्वःथे प्रतिवद्धता पूवंकागु दु । आः शिक्षा, स्वास्थ्य, भौतिक पूर्वाधार व पर्यटनलिसें बहुआयमिक विकासय् केन्द्रित जुयाः ज्या यानावनेगु जुइ’ श्रेष्ठं धयादिल । घरदैलो अभियानया न्हापांगु दिनय् बिहीवाः येँं–८ या भगवान पाउ, बिज्यासः, बडेगाल, फुर्के सल्ला, तल्लो बिजेश्वरी, सशुख्वाट मार्ग व डल्लु चौतारा क्षेत्रय् वाम–लोकतान्त्रिक गठबन्धनया प्रतिनिधि सभा व प्रदेश सभाया उम्मेदवारतयसं मतदातातयत नापलाःगु खः । श्रेष्ठं वाम–लोकतान्त्रिक गठबन्धनया मंकाः उम्मेदवार कथं नेकपा (एस) पार्टीपाखें उम्मेदवारी बियादीगु खः ।   ","  २०७९ कार्तिक १७, बिहिबार "
शंखधर साख्वाः स्मृति प्रतिस्थानया न्हूधाःया नापनापं शंखधर न्हिँ नं हन,"न्हूधा जूकथं नायः राजभाइ जकःमियात ल्यःगु दु शंखधर साख्वाः स्मृति प्रतिस्थानया ग्वसालय् नेपाल सम्वत् ११४३ कछलाथ्व दसमि खुन्हु येँ महानगरपालिका २० वडाय् शंखधर ताँ क्वसं च्वंगु शंखधर साख्वाःया झ्वाताय् स्वां देछानाः व पाल्चा च्याकाः शंखधर न्हि हनेगु ज्या याःगु दु ।   प्रतिस्थानया ग्वसालय् लोककवि राजभाइ जकःमिया सभानायःसुइ जूगु थुगु ज्याझ्वलय् मूपाहां २० वडाया नायः राजेन्द्र महर्जन, विशेष पाहां नांजाःम्ह कलाकार किरण मानन्धर व उगु लागाया हनेबहःपिं महानुभावपिनिसं शंखधर साख्वाःया झ्वाताय् स्वां देछाय्गु व मत च्याकेगु ज्या यानादीगु खः ।  प्रतिस्थान पाखें सुजित वैद्यजुं लसकुस यानादीगु व म्ये हालामि पवित्र कसाःजुं न्ह्याकादीगु थ्व ज्याझ्वलय् मूपाहां राजेन्द्र मानन्धर, विशेष पाहां किरण मानन्धर व सभापति राजभाइ जकःमिजुपिनिसं शंखधर साख्वाः व नेपाल सम्वत्या महत्वया खँय् थःपिनिगु नुगः खँ तयादीगु खः ।  शंखधर न्हि हनेज्या लिपा जूगु मुँज्यां शंखधर साख्वाः स्मृति प्रतिस्थानया ज्यासना पुचःया न्हूधाः यायेगु ज्या जूगु दु । न्हूधf जूकथं नायः राजभाइ जकःमियात ल्यःगु दुसाः न्वकू ज्योतिरत्न ताम्राकार , छ्यांजे पवित्र वीर सिंह कंसाकार,दांभरिं कथं सुजित वैद्ययात ल्यःगु दु । अथेहेतुं ज्यासना पुचःया  दुजलय जुजु डंगोल, दिनेश महर्जन, विनोद मानन्धर,शोभा मानन्धर,रचना मल्ल,सुभद्रा श्रेष्ठ, सृजना शर्मापिन्त ल्यःगु दु ।  २० वडा स्तरय् गठन जूगु थ्व प्रतिस्थानय् २० वडाया नायः राजेन्द्र मानन्धर व वरिष्ठ चित्रकार किरण मानन्धर ुपिन्त सल्लाहकार ल्ययेगु ज्या नं जूगु दु ।  सल्लाहकारय् मेमेपिं गन्यमान्यपिं नं दुथ्याकेगु क्वःज्यूगु खँया जानकारी नं प्रतिष्ठानं बिउगु दु । थुगु मुँज्यां रामघाटय् च्वंगु शंखधर तांनिसें मरुइ च्वंगु लुँकुफल्चा तकया लँया नां शंखधर सम्पदा मार्ग तयेमा धका   नं क्वज्यूगु दु नापं येँ महानगरपालिपा नाप सहकार्य यानाः थीथी ज्याझ्वः न्ह्याका वनेगु नं क्वज्यूगु दु धका प्रतिष्ठानं जानकारी बिउगु दु । ","  २०७९ कार्तिक १९, शनिबार "
न्यूयोर्कय् म्हपुजाया नापनापं न्हूदँ तःजिक हन,         अमेरिकाय् च्वना वया च्वंपिं नेवाः तयेगु छगू संस्था नेवाः गुथि न्यूयोर्कया ग्वसालय् नेपाल सम्बत ११४३ न्हूदँ व म्हपुजा हंगु दु। थ्व संस्थापाखें दँयदसं थथे म्हपुजा व न्हूदँ हना वया च्वंगु दुसाः थुगुसिइ नं मंका कथं तःजिक न्हूदँ व म्हपुजा ज्याझ्वः याःगु खः ।  न्यूयोर्कया ज्याक्शन हाइटय् च्वंगु डाइभर सिटि प्लाजाय् जूगु थ्व म्हपुजा व न्हूदँ होगु ज्याझ्वलय् न्यूयोर्क स्थित नेपाली वाणिज्य दुतावासया काउन्सिलर  गणेश प्रसाद अधिकारी मूपाहाँ कथं झायादीगु खःसा नेवाः गुथि न्यूयोर्कया संस्थापक नायः आदित्य महर्जनं नेवाः संस्कृति व पर्वयाबार नुगः खँ तयादीगु खः।  ज्याझ्पलय् गुथिया न्वकु राजेन्द्र महर्जनं  सुभाय् देछाना दिल । गुथिया ग्वसालय् सुथय् नेपाल सम्बत ११४३ न्हूदँया लसताय् र्यालि ज्याझ्वः जूगु खः । सुथय् तःजिक न्हूदँ र्यालि धुंका सनिलय् मंका म्हपुजा जूगु खः । म्हपुजाय् थ्यंमथ्यं निसःति मनूतयेसं ब्वति काःगु खँ मंका म्हपुजा ग्वसाः कजि हृदय तुलाधरं जानकारी बियादीगु खः ।  भाजु तुलाधर नेवाः गुथि न्यूयोर्कया दाँभरीं नं खः । मंका म्हपुजा ग्वसाः तालाकेत संस्थाया दाँभरीं भाजु तुलाधर व ज्यासना पुचःया दुजः कबिना सिंह मयजुया कजिसुइ समिति दयेकुक्ष्ु खःसा ज्याझ्वलय् संगीता छोचुँ व सुवर्ण शाक्य पिन्सं म्येहाला न्यंकादीगु खः ।  ,"  २०७९ कार्तिक १९, शनिबार "
"""गालय् वन” संकिपाया लुभुइ क्यनेज्या ताःलाकेत ग्वाहालि याःपिन्त हना","        लुभुइ शनिवार  ""गालय् वन” संकिपाया क्यनेज्या जुल । उगु संकिपा क्यनेज्याय् नेपाःया नांजाम्ह स्टार धिरेन शाक्य मूपाहाँ कथं विशेष उपस्थितिइ दुउगु खः ।  थ्व फिल्मया लुभुइ क्यनेज्या लिसे स्वापु दुम्ह कलाकःमि केबिएस लुभु  या सभानायसुइ जुउगु ज्याझ्वः मूपाहाँ शाक्यं सुकुन्दाय् मत च्याका उलेज्या यानादिल । कलाकार धिरेन शाक्यं   गालय् वन” संकिपाया हिरोइन शोभा महर्जन लिसे कलाकार धिरेन शाक्यं "" थौं हाकनं छंगु लुमन्तिइ ” म्येय् म्हितादीगु खः । आः थः कोस्टार शोभा महर्जनया ""गालय् वन” लुभुइ क्यंबले कलाकार शाक्य विशेष रुपं जुउगु  खँ अन छगू लसता सन्चार जुउगु खनेदत । उगु  ज्याझ्वलय् वरिष्ठ कलाकार नरेन्द्र थापा , ""गालय् वन” संकिपाया निर्देशक संयुक्त स्थापित , च्वमि पुरुषोत्तम पक्का चकलेट  , हिरो किरन जोशी , हिरोइन शोभा श्रेष्ठ पिनिगु नं विशेष उपस्थिति दुउगु खः ।   लुभुया वरिष्ठ व्यक्तित्व रामबहादुर श्रेष्ठं लसकुस यानादीगु उगु ज्याझ्वलय् संकिपाख्यःया न्ह्यलुवा पवन जोशी व लोकंह्वाम्ह कलाकार यमन श्रेष्ठं नुगःखँ तयादिल । ""गालय् वन” संकिपाया लुभुइ क्यनेज्या ताःलाकेत ग्वाहालि याःपिन्त मूपाहाँ शाक्य पाखें हनापौ लःल्हागु उगु ज्याझ्वलय् मूपाहाँ शाक्यं नेवाः संकिपाया विकासया ल्ह्वनेमाःगु पलाः ल्ह्वनेगु बचं नं बियादिल ।","  २०७९ कार्तिक २०, आइतबार "
 तसकं बाँलागु व येइपुगु सचिका चिना म्ये पिदन,"         नेपाःया संगीतख्यःया छगू बिस्कं म्हसिका दुउगु रियालिटि शो भ्वईस अफ नेपालय् “राजमती कुमती” म्ये हाला बयबय् जूम्ह ल्यासेचाम्ह म्येहालामि निभा: डंगोलया न्हापांगु सोलो म्ये कथं नेपालभाषाया “सचिका चिना” म्ये पिहावःगु दु ।  सुर मेलोडी रिकर्डिङ्ग स्टुडियोस रिकर्ड जुउगु उगु म्येया म्युजिक भिडियो ज्योती म्युजिकया युट्युब च्यानलय् पितब्वज्या जुउगु दु । बिस्वास बज्राचार्यं च्वयादीगु थ्व म्येयात संगीतकःमि सुरेन्द्र श्रेष्ठं लसय् हनादीगु खः । जिवित “जल्मी”या यानादीगु थ्व म्येया  केपेप भर्सनयात ज्योती रिकर्डसया फिरोज बज्राचार्यं एरेन्ज यानादीगु खः ।  ज्योती म्युजिक पाखें हे निमार्ण याःगु उगु म्युजिक भिडियो दुने निभा: डंगोल या नापनापं मिस नेवा: वर्ल्ड २०२१ न्यान्सी महर्जनयात  बिना महर्जन, प्रेममाया डंगोल,निरज प्रधान, स्वेता शाक्य, युनिश थापा, सोभन बज्राचार्य,सिजल महर्जन, रेजिश्ना खाती, ईन्द्रेणी कुलुङ्ग, कृष्णा मगर, बाल कलाकार बोधी बज्राचार्य पिन्सं अभिनय याना साथ बियादीगु दु ।  पुजा शाहीं मेकअप यानादीगु थ्व म्युजिक भिडियोया प्रोजेक्ट म्यानेजर  उजय शाही,  क्यामेरा अपरेटिंग नितेश मालाकार, क्यामेरा निर्देशन/एडिटर बिजन राज बज्राचार्य कोरियोग्राफि रोहिया महर्जन, सहायक निर्देशक मंजिल शाक्य खःसां थ्व  म्युजिक भिडियोया परिकल्पना व निर्देशन बिश्वास बज्राचार्यं यानादीगु खः । तसकं बाँलाक येइपुक दयेकातःगु थ्व म्युजिक भिडियोया संयोजन अमोघर वीर बज्राचार्यं यानादीगु खः।","  २०७९ कार्तिक २०, आइतबार "
राजेन्द्र प्रसाद श्रेष्ठ सहयोग समितिं नेवाः अभियान न्ह्याके नु धका अपिल यात,"            राजेन्द्र प्रसाद श्रेष्ठ सहयोग समिति ने स ११४३ पाखें छगू अपिल पिकाया “ नेवाः अभियान न्ह्याके नु ,राजेन्द्र श्रेष्ठ त्याके नु ”  धका इनाप याःगु दु  ।  उगु अपिलय् नेपाल सम्बत ८८८ स गोरखाया जुजु पृथ्वीनारायण शाहं स्वनिगः आक्रमण यानाः त्याका कासेंलि स्वनिगः दुने हे थनया स्थानीय जाति नेवाःतय्गु अस्तित्वय् संकट शुरु जुगु खँ न्ह्यथंनातःगु दु । अपिलय् – “राणा शासन वयेवं थ्व संकट झन् हे तच्वया वन । ००७ सालया क्रान्ति लिपा छुं भचा सकारात्मक वातावरण ब्वलंगु खःसां ०१७ सालया काण्ड लिपा नेवाः अस्तित्वय् हाकनं वहे हाकुगु सुपाँय् भुनेगु शुरु जुल । तर राज्यसत्तां नेवाः जातियात याःगु हरेक दमनया इलय् उकिया प्रतिरोध नं जूगु दु ।  थःगु विवेकं वाःचासांनिसें अज्याःगु प्रतिरोधया आन्दोलनय् ब्वति कया वयाच्वंम्ह छम्ह सशक्त न्ह्यलुवा खः भाजु राजेन्द्र प्रसाद श्रेष्ठ । २०४६ सालया आन्दोलनय् जुइमा वा २०६२÷०६३ या आन्दोलन जुइमा, राजेन्द्र श्रेष्ठं थःगु पहिचानया मुद्दायात न्ह्यःने तयाः हे जक राजनीतिया घःचाः तुइकादीगु दु ।  पहिचान मुद्दायात त्वःतूगु कारणं यानाः हे वय्कलं थःगु हे हिचःतिं दयेकादीगु राजनीतिक पार्टीयात नं त्याग यानादीगु दु । ” धका च्वयातःगु दु । अथे हे अपिलय् २०६२/०६३ सालया संविधानयात आदिवासी जनजाति पक्षधर दयेकेगु लागिं वय्कलं तःधंगु भूमिका म्हितादीगु व  लिपांगु इलय् सरकारय् दुगु इलय् नं वय्कलं हे संसदय् हयादीगु कानूनया कारणं देय्न्यंकंया स्कुलय्  मांभासं आखः ब्वने दइगु व्यवस्था जूगु खः ।  नेवाः आन्दोलनं हे ब्वलंम्ह छम्ह राजनीतिककर्मी जुयादीगुया लिसें सदनय् नेवाः सः थ्वयेकीम्ह छम्ह हे जक न्ह्यलुवा जुयादीगु कारणं वय्कःया उम्मेदवारीयात नेवाः ख्यलं छुं नं राजनीतिक दल व सिद्धान्तया मिखां मस्वसे विशुद्ध नेवाःया ल्याखं थःपिनि मंकाः उम्मेदवार कथं स्वीकार याःगु दु । वय्कःयात पार्टी स्वयाः मखु वय्कःया योगदान व भविष्यय् संसद दुने नेवाः लिसें आदिवासी जनजातिया हक हितय् म्हिते मानिगु भूमिकायात स्वयाः अत्यधिक मतं त्याका छ्वये माःगु दु धकाः धयातःगु दु ।  लिसें अपिलय् मंसिर ४ गते जुइगु चुनावय् वय्कः येँ क्षेत्र नं ७ पाखें प्रतिनिधिसभाया दुजःया निंतिं उम्मेदवार जुयादीगु दु । वय्कःया चुनाव चिं कुसा (छाता) खः । थ्व चुनावय् हरेक मतदातां प्यपाः भोट कुर्के खनी । स्वपाः भोट थः यःपिं मेमेपिं उम्मेदवार व दलया नामय् कुर्कादिसँ । छपाः भोट झीगु जातीय म्हसीकाया लागिं सः तइम्ह नेवाः उम्मेदवार भाजु राजेन्द्र श्रेष्ठयात कुर्कादीत सकसितं इनाप यानाच्वना । वय्कःया सः हे संसद तक थ्यनीगु झीगु सः खः धकाः न्ह्यथंनातःगु दु । उगु अपिल राजेन्द्र प्रसाद श्रेष्ठ सहयोग समिति ने स ११४३ या संयोजक राजेन्द्रमान शाक्य ल्हाचिं तयातःगु दु ।","  २०७९ कार्तिक २१, सोमबार "
स्वयम्भू महाचैत्य लिक्क च्वंगु पुलांगु गुम्बाया पुनर्निमाण क्वचाल,"         स्वयम्भू महाचैत्य लिक्क च्वंगु दोङ्क् छ्योलिङ देवा धर्म पुलांगु गुम्बा - राष्ट्रिय ध्याङ गुठीया  पुनर्निमाण क्वचाःगु दुसाः उगु गुम्बा या उलेज्या सोमबाः छगू ज्याझ्वःया दथुइ जुल।  २०७२ साल बैशाख १२ गतेया तःभुखाचं  पूर्ण रुपं क्षतिग्रस्त जूगु उगु गुम्बाया धर्मगुरु  तेन्दर लामाया कुतलं भूटान सरकार व अन्य थी थी संस्था  व ब्यक्तिपिनिगु आर्थिक ग्वाहालि व पुरातत्त्व बिभागया प्राबिधिक ग्वाहालिई गुम्बाया ल्ह्वनेज्या (पुनर्निमाणया ज्या) क्वचाःगु खः।  श्रद्धेय गुरु कुश्यो छेच्युजुया अवतारी गुरु जिग्मे छोइङ नोर्बु रिम्पोछेजु अले गुठी संस्थानया प्रशाशक  किरण शाक्यजुपाखें मंकाः कथं  उलेज्या याःगु ज्याझ्वलय् देश बिदेशं हनेबहःपिं थी थी पाहाँपिनिगु उपस्थिति दूगु खः। ल्ह्वनेज्या क्वचाःगु  ऊगु गुम्बा दयेकेत भुटान सरकार, बुद्ध धर्म  महाबिहार साङ्गे छ्योलिङ गुम्बा, पुजारी तेन्दर लामा व भक्तजनपिनिगु आर्थिक ग्वाहालि यागुलिं धर्मचित्त क्वसायेका ग्वाहालि यानादीपिं सकसितं दोङ्क् छ्योलिङ देवा धर्म पुलांगु गुम्बा - राष्ट्रिय ध्याङ गुठीया पाखें सुभाय् देछागु दु।","  २०७९ कार्तिक २१, सोमबार "
चन्द्र सुर्य पुस्तकालयया स्वर्ण महोत्सवया लसताय् साहित्य मुन्ज्या,"        यलया कुति सौगलय् च्वंगु सफू धुकु चन्द्र सुर्य पुस्तकालयया स्वर्ण महोत्सवया लसताय् शनिबार छगू साहित्य मुन्ज्याया नापनापं  छगू सफू पितब्वज्या जुउगु दु ।  थीथी साहित्यकार पिन्सं थःथःगु रचना ब्वना न्यंकादीगु उगु मुन्ज्याय् मोक्षबहादुर अमात्य, शाक्य सुरेन ,कबिन्द्र लाल प्रधान, रामेश्वर मिश्रण श्रेष्ठ, ज्ञानीराजा मानन्धर, नरेश अमात्य, रिता महर्जन, रमि बज्राचार्य,मन्जु श्रेष्ठ सिं, दिव्या बज्राचार्य,तुयु पुं,राजेन्द्र शाक्य , विमल प्रभा बज्राचार्य , राजेन्द्र महर्जन , विजयरत्न असंबरे लगायतया साहित्यकार पिन्सं रचना न्यंकादिल । ","  २०७९ आश्विन १, शनिबार "
नेपालभाषा व तामाङ भाषायात बागमति प्रदेशया सरकारी कामकाजि भाषा याइगु,"    नेपाल सरकारं गठन यानातःगु भाषा आयोगया सिफारिस कथं नेपालभाषा व तामाङ भाषायात बागमति प्रदेशया सरकारी कामकाजि भाषाया रुपय् लागू यायेगु नितिं बागमति प्रदेशया सोमवा: च्वंगु मन्त्रिपरिषदया मुँज्यां स्वम्ह सदस्यया कार्यदल नीस्वनेगु निर्णय या:गु दु ।  भाषा आयोगया सिफारिस कथं ज्या न्ह्याकेत बागमति प्रदेशया राजधानी हेटौंडाय् च्वंगु मन्त्री परिषदया मुँज्यां उगु कथं खँ क्व:छिउगु ख: । कार्यदलय् औपचारिक रुपं सु सु च्वनादीगु दु धइगु खँ मंगलवा: तकया दुने सार्वजनिक याइ धका: धा:गु दु ।  नेवा: देय् दबू स्वनिग: विशेष प्रदेश, नेपाल तामाङ घेदुङया बागमति प्रदेश व नेवा: देय् दबूयाया बागमति प्रदेश समितिपाखें मदिक्क थुगु मुद्दायात ल्ह्वना दबावमुलकनिसें थीथी ज्याझ्व: याना वयाच्वंगु ख: ।  मुख्य मन्त्री राजेन्द्र प्रसाद पाण्डें छुं दिं न्ह्य: बियादीगु बचं कथं हे आ: कार्यदल दयेकेगु ज्या यानादीगु धैगु तसकं बांलात धका: नेवा: देय् दबू स्वनिग: विशेष प्रदेशया नायः श्रीकृष्ण महर्जनं धयादीगु दु । आ: नेपालभाषा व तामाङ भाषायात कामाजि भाषाया रुपय् लागू याकेगु नितिं नं नेवा: व तामाङत मदिक्क जाना वनेमा:गु अवस्था दु धका: नं वयकलं धयादीगु दु ।     नेपाल सरकारं गठन यानातःगु भाषा आयोगया सिफारिस कथं नेपालभाषा व तामाङ भाषायात बागमति प्रदेशया सरकारी कामकाजि भाषाया रुपय् लागू यायेगु नितिं बागमति प्रदेशया सोमवा: च्वंगु मन्त्रिपरिषदया मुँज्यां स्वम्ह सदस्यया कार्यदल नीस्वनेगु निर्णय या:गु दु ।  भाषा आयोगया सिफारिस कथं ज्या न्ह्याकेत बागमति प्रदेशया राजधानी हेटौंडाय् च्वंगु मन्त्री परिषदया मुँज्यां उगु कथं खँ क्व:छिउगु ख: । कार्यदलय् औपचारिक रुपं सु सु च्वनादीगु दु धइगु खँ मंगलवा: तकया दुने सार्वजनिक याइ धका: धा:गु दु ।  नेवा: देय् दबू स्वनिग: विशेष प्रदेश, नेपाल तामाङ घेदुङया बागमति प्रदेश व नेवा: देय् दबूयाया बागमति प्रदेश समितिपाखें मदिक्क थुगु मुद्दायात ल्ह्वना दबावमुलकनिसें थीथी ज्याझ्व: याना वयाच्वंगु ख: ।  मुख्य मन्त्री राजेन्द्र प्रसाद पाण्डें छुं दिं न्ह्य: बियादीगु बचं कथं हे आ: कार्यदल दयेकेगु ज्या यानादीगु धैगु तसकं बांलात धका: नेवा: देय् दबू स्वनिग: विशेष प्रदेशया नायः श्रीकृष्ण महर्जनं धयादीगु दु । आ: नेपालभाषा व तामाङ भाषायात कामाजि भाषाया रुपय् लागू याकेगु नितिं नं नेवा: व तामाङत मदिक्क जाना वनेमा:गु अवस्था दु धका: नं वयकलं धयादीगु दु ।","  २०७९ भाद्र २८, मंगलबार "
निर्दशक सुरेन्द्र तुलाधरं दयेकिगु जुल नेपालभाषाया न्हापांगु बायोपिक फिल्म,"नेपालभाषाया फिल्मख्यःया नांजाम्ह निर्देशक सुरेन्द्र तुलाधरया छगू न्हूगु नेवाः फिल्म ‘इन्दिरा घिमे मैँचा’ या ख्वपःया कमलविनायक बेंक्वेट य्  शुभ मुहूर्त याःगु दु । थ्व फिल्म नेपाःया दकले न्हापांम्ह धिमे वादक मिसा  इन्दिरा लाछिमस्यूया जीवनीइ आधारित ‘इन्दिरा घिमे मैँचा’ नेपालभाषाया दकले न्हापांगु बायोपिक फिल्म खः ।  बिके फिल्मस् पाखें  निर्माण जुइगु थ्व फिल्मया च्वमि व निर्देशक सुरेन्द्र तुलाधर खः । गोपाल काजी कायस्थं न्ह्यब्वःयादीगु थ्व फिल्मया निर्माता सुरेन्द्र शाक्य खःसा सह-निर्माताय् प्रकाश दिप श्रेष्ठ, गंगादेवी मानन्धर, सरिना बज्राचार्य, रजना जोशी व प्रबिन भाम पिनिगु नं सहभागीता दइ । थ्वहे वइगु मोहनीया नलास्वनेगु दिं असोज १० गते निसें फिल्मया शुटिङ्ग ख्वपय् न्ह्याइगु खँ निर्माण टीम जानकारी बिउगु दु ।  शुभ मुहुर्त ज्याझ्वलय् ख्वपः नगरपालिकाया मेयर सुनिल प्रजापतिं इन्दिरा लाछिमस्यु ख्वपःया जक गौरव मखसे देशया हे गौरव खः धका धासे थ्व गौरवशालि इतिहास म्वाका तये निंतिं थःम्हं फक्व ग्वाहालि यायेगु बचं बिया दिल । ज्याझ्वलय् विशेष पाहाँ चलचित्र संघया निवर्तमान नायः मधुसुदन प्रधान, सिने पत्रकार विजयरत्न असंबरे , इतिहासविद् डा पुरुषोत्तम लोचन श्रेष्ठ  व लक्ष्मीप्रसाद धुकुछु लगायतं फिल्मया बारे थःथःगु खँ तयादिल ।  थ्व फिल्मया मू भुमिकाय्  रोजिना सुवालया नापनापं गणेश राम लाक्षी, आशा काजि थकु, नगिना जोशी, , रुपेन श्रेष्ठ, देब चन्द्र बज्राचार्य, राम राजा भाम व सिम्रिक श्रेष्ठ पिनिगु मू भूमिका दइगु जुउगु दु । फिल्मया संगीतकार निल शाक्य व सुरेन्द्र श्रेष्ठ खः । थुके जिवित जल्मी, भुपेन्द्र बज्राचार्य व फिरोज बज्राचार्य पिन्सं वाद्य संयोजन यानादिइ ।  फिल्मय् गायक जुजुकाजि रंजित व बानिका प्रधानं म्येहालादीगु दु  । सोहन मानन्धरं छायांकन यानादी त्यंगु थ्व फिल्मया मुख्य सहायक निर्देशज भोगेन्द्र मानन्धर व  ब्यबस्थापन सिताराम माकः भाजुं यानादी ।","  २०७९ आश्विन ४, मंगलबार "
शखधर साख्वाः प्रतिष्ठानया अध्ययन लिसें प्रतिष्ठानया भवनया अवलोकन ,        नेपाल सम्बत  न्हूदँ समारोह राट्रिय समितिपाखें राट्रिय बिभूति शखधर साख्वाः प्रतिष्ठानया अध्ययन लिसें प्रतिष्ठानया भवनया अवलोकन याःगु  दु ।  शनिवाः समारोह समितिया सल्लाकार लिसें पूर्व राज्यमन्त्री र्तीथराम डंगोलया नेतृत्वय् समारोह समितिया दुजःपिं प्रतिष्ठानया ज्याकू थिमिं वनाः थथे अवलोकन याःगु खः ।  समारोह समितिया दुजः पिन्त प्रतिष्ठानया नायः ज्ञानुराम श्रेष्ठं लसकुस यासें नेपाल सम्बतया आन्दोलनयात थपु यायेत शखधरयात कयाः अध्ययन अनुसन्धान यायेत समारोह समिति लिसे जाना मंकाः कथं ज्या याना वनेगु बिचाः प्वंकादिगु दु । अथे हे वयकलं प्रतिष्ठानपाखें आः तक याना वयाच्वंगु थीथी ज्याखँया जानकारी नं बियादिल ।  समारोह समितिया सल्लाकार डंगोलं नेपाल संम्बतयात राज्यं छ्येयेकेत व राज्य स्तरं धाःथे कथं सम्मान याकेगु नितिं यक्वः बःबिया ज्या यायेमानिगु धासें समारोह समिति व प्रतिष्ठानं वइगु न्हिं मंकाः कथं ज्या यायेमाःगु खँय् बः बियादिगु खः । समारोह समितिया दुजःपिन्सं शखधर पार्कया नं  अवलोकन याःगु खः ।,"  २०७९ आश्विन १, शनिबार "
राष्ट्रपतिं लःल्हात प्रेस काउन्सिल सिरपा,"प्रेस काउन्सिलं थःगु ५३क्वगु बुसादँया लसताय् पत्रकारिताख्यलय् थीथी कथं योगदान याःपिन्त थीथी सिरपा देछागु दु । सम्माननीय राष्ट्रपति विद्या भण्डारीं विहिबार शितल निवासय् जुउगु छगू ज्याझ्वःया दथुइ थथे सिरपा लःल्हाना दीगु खः ।  थ्वहे झ्वलय् विधागत पत्रकारिता सिरपा  झीगु सःडटकम व नेवाअनलाइनन्युजया संरक्षकया लिसें थीथी संचार ख्यलय् आबद्ध विजयरत्न तुलाधरयात नं लःल्हागु खः ।पत्रकार तुलाधरं ताः ई न्ह्यः निसें संकिपा विधाय् च्वसा न्ह्याका वया च्वंम्ह खः । अथे हे थुगुसिया दकलय् तःधंगु सिरपा कथं प्रेस काउन्सिल गोपालदास पत्रकारिता सिरपा पत्रकार हरिबहादुर थापायात लःल्हागु दु । काउन्सिलं ५३ क्वःगु बुसादँया लसताय् पत्रकारिता क्षेत्रय् योगदान बिउपिं व्यक्ति व संस्थामध्ये थापायात थ्व सिरपा बिउगु खः । सिरपाया राशी १,५१००० तका खः । अथे हे प्रेस काउन्सिल सुरेन्द्रबहादुर बस्नेत पत्रकारिता सिरपा झापाया पत्रकार माधव विद्रोहीयात लः ल्हागु दु । थ्व सिरपा राशि १,१०००० खः ।  अथे हे प्रेस काउन्सिल आचारसंहिता सिरपा अन्नपूर्ण दैनिक व वीरगंजया  आवाज एफएमयात लःल्हागु दु । प्रेस काउन्सिल सशक्त लेखन सिरपा सुरेन्द्र काफ्ले, दिलबहादुर छन्त्याल, नवराज छत्कुली व बालकृष्ण अधिकारीयात बिउगु दु । भाषागत पत्रकारिता सिरपा टेकराज थामी,  क्रियाशील पत्रकारिता सिरपा दामोदरप्रसाद दवाडी,  एकराज पाठक, मनोज जोशी, सुरेश धामी, विमल योगी (विनोद), श्यामनाथ कुँवर, भुपराज खड्का, पुस्कर बुढाथोकी, कृष्ण केसी, व नकुल अर्यालयात बिउगु दु ।  अथे हे युवा पत्रकारिता सिरपा प्रदीप परियार, रविन्द्र काफ्ले, शम्भु दङ्गाल, हरिबोल आचार्य, जीवन लामा, टपेन्द्र कार्की, दशरथ घिमिरे,  केशर रोका, मकर श्रेष्ठ, खगेन्द्र भण्डारी, डिबी बुढा, राजेन्द्र धामी, महेश केसी व हिमा चेम्जोङयात बिउगु दु । साहित्यिक पत्रकारिता सिरपा मायामितु न्यौपाने, महिला सशक्तीकरण पत्रकारिता सिरपा सञ्चिता घिमिरे, सरिताश्री ज्ञवाली, रमा केसी व शारदा गैरे बिउगु दु ।  समावेशी पत्रकारिता सिरपा अजय गोर्खाली, प्रवीणकुमार शर्मा, हेमबहादुर (कमल) राना व सिराज खानयात बिउगु दु । थुगुसिया प्रेस काउन्सिल विधागत पत्रकारिता सिरपा  विजयरत्न तुलाधर लिसें आनन्द श्रेष्ठ, व जीवन पराजुलीयात लःल्हागु दु ।  प्रेस काउन्सिल नेपालं थुगुसिया वर्ष कर्मचारी सिरपा वितरण सम्परीक्षण अधिकृत रहमतुल्ला मिया व मिडिया अनुगमनकर्ता लोकराज भट्टया लःल्हागु दु ।  अथे हे कर्मचारी प्रोत्साहन सिरपा मिडिया अनुगमनकर्ता सम्झना पौडेल व कार्यालय सहयोगी विष्णुप्रसाद न्यौपानेयात लःल्हागु दु । अथेहेतुं  नीदँ सेवा अवधि पूवंकुम्ह हलुका सवारी चालक देवीबहादुर रानायात दीर्घ सेवा पदक देछागु दु । प्रेस काउन्सिल नेपालया अध्यक्ष बालकृष्ण बस्नेतया सभानायसुइ जुउगु बुसादँ ज्याझ्वलय् सुचना संचार तथा प्रविधि मन्त्री ज्ञानेन्द्र बहादुर कार्कीं सुभाए देछाना दिल ।","  २०७९ आश्विन ६, बिहिबार "
नेवाः पत्रकार राष्ट्रिय दबू यलया नायः पदय् मन्जु बज्राचार्य,"   नेवाः पत्रकार तयेगु राष्ट्रिय संगठन  नेवाः पत्रकार राष्ट्रिय दबूया नायः पदय् मञ्जु बज्राचार्य निर्वाचित जुउगु दु । यल कचाःया नायः पदय् मयजु बज्राचार्य सर्वसम्मतं निर्वाचित जुउगु खः । शनिबार जुउगु तःमुन्ज्याँ निम्ह उपाध्यक्षय् लक्ष्मीकुमारी श्रेष्ठ व सुनिता बाटाजुयात ल्यःगु दु । अथेहेतुं छ्यान्जे पूर्णिमा शाक्य, लिउ छ्यान्जे कुसुम शाक्य व दाँभरीं कल्पना महर्जनयात ल्यःगु दु ।  थ्व न्हूगु ज्यासना पुचलय् बाबुकाजी महर्जन ‘जल्मी’ व पवित्रकुमार महर्जन लगायत यात दुजः कथं ल्यःगु दुसा  केन्द्रीय सभासदय्  सुविनकुमार श्रेष्ठ, विश्वन्तर शाक्य, विकास माली, अनुप शाक्य व सागर महर्जन यात ल्यःगु दु ।  न्हूगु ज्यासना पुचलय् निर्वाचित जुउपिन्त निर्वाचन अधिकृत एवं पत्रकार राष्ट्रिय दबूया केन्द्रीय वरिष्ठ उपाध्यक्ष नृपेन्द्रलाल श्रेष्ठं पदय् ल्यःज्या जुउगुया दसि पौ लःल्हाना दीगु खः ।  तःमुन्ज्या ज्याझ्वःया उलेज्याझ्वलय् ज्याझ्वलय्  मूपाहाँ पत्रकार राष्ट्रिय दबूया केन्द्रीय नायः सुरजबीर बज्राचार्यं पत्रकारिताख्यःयात समावेशी लकसय् थ्यंकेत दबूपाखें तःधंगु कुतः जुउगुजक मखसे मातृभाषाया पत्रकारिता विकासय् दबुया भूमिका बारे खँ तयादिल ।  अथेहेतुं दबुया केन्र्दिय न्वकु रचना श्रेष्ठ, मू छ्यान्जे सुनिल महर्जन ज् व सृजना शाक्य वैद्य पाहाँ कथं झायादीगु  याझ्वलय् नेपाल पत्रकार महासंघ ललितपुरया अध्यक्ष सागर न्यौपानें मातृभाषा पत्रकारिताया विकासया माःगु सकतां पलाः ल्ह्वनेगु वचं बिसे थुकिया निंति पत्रकार राष्ट्रिय दबूनाप सहकार्य याना न्ह्यावनेगु प्रतिबद्धता प्वंकादिल ।","  २०७९ आश्विन ८, शनिबार "
लामा फेरा भर्सेस रेकि उपचार ध्यान शिविरय् संघीय मामिला मन्त्री श्रेष्ठ,"        हलिमय् ल्वय् अप्वया वलिसे ल्वयेयात त्याकेगु वैकल्पिक उपाय मालेगु ज्या नं अप्वःया वःगु दु ।  थ्वहे झ्वलय् लायन्स क्लबया थीथी कवःया ग्वसालय् ""लामा फेरा भर्सेस रेकि उपचार पद्धति ध्यान शिविर ” ज्याझ्वः याना थ्व उपचार पद्धतिया थपु यायेगु कुतः याःगु दु ।  संघीय मामिला तथा सामान्य प्रशासन मन्त्री माननीय राजेन्द्र प्रसाद श्रेष्ठ मूपाहाँ कथं झायादीगु उगु ज्याझ्वः मूपाहाँ श्रेष्ठं गमलाय् लःबिया उलेज्या यानादीगु थ्व शिविर वंगु विहिबार म्हयपिइ जूउगु खः ।  लायन्स क्लबया थीथी कवः मध्ये काठमाण्डौं टेम्पल मां हारति,डिभाइन इनर्जि,काठमाडौं योगाम्बर,टेम्पल रेकि व काठमाडौं ह्याप्पी जाना ग्वसाः ग्वगु खः ।   थ्व ""लामा फेरा भर्सेस रेकि उपचार पद्धति ध्यान शिविर ” या संयोजन लायन्स क्लब इन्टरनेशनल डिष्ट्रिक्ट ३२५ जोनया कजि व लामा फेरा भर्सेस रेकि उपचार पद्धतिया न्ह्यलुवा गोपाल प्रधानं यानादीगु खः ।  ज्याझ्वलय् लायन्स क्लबया थीथी कवःया थीथी पदाथिकारीपिं राजन लम्साल,पार्वति खरेल,सुर्य कुमार के सि ,जीवन महर्जन व सरस्वति श्रेष्ठ लगाएत या उपस्थितिइ दुउगु खःसा ज्याझ्वलय् मूपाहाँ मन्त्री श्रेष्ठ या तिरीमयजु  अन्जलि  बज्राचार्य श्रेष्ठया नं उपस्थिति दुगु खः । ","  २०७९ आश्विन ८, शनिबार "
 नेपाल सम्बतयात कयाः स्यनेकने ज्याझ्वः न्ह्याकल ,       नेपाल सम्बत न्हूदँ राष्ट्रिय समारोह समिति ११४२ या ग्वसालय् नेपाल सम्बत छ्यलाबुला व थ्व सम्बतया महत्वयात कयाः स्यनेकने ज्याझ्वः याःगु दु ।  नेपाः ब्याकेटय्  शुक्रबार जुउगु ज्याझ्वलय् समारोह समितिं दँय्दसं पिकयाच्वंगु तिथिपौ पिथनाया दुजः लिसें अङ्क विज्ञान ज्योतिष देवनारायण महर्जनं स्यनेकने यानादिगु खः । वयकलं नेपाल सम्बतया महत्व व थ्व सम्बत गुगु कथं छयलाच्वंगु दु धइगु खँया जानकारी बियादिइगु खः ।  उगु ज्याझ्वः समारोह समितिया सल्लाहकार समितिया संयाजक तीर्थराम डंगोलया सभापतित्वय् जुगु खःसा तिथि पौं उप समितिया दुजः बिष्णु चित्रकारं नं नेपाल सम्बतया महत्व व छयेलाबुलायात कयाः बिचाः प्वंकादिगु । समारोह समिति थुकथं थीथी इलय् स्यनेकने ज्याझ्वः न्ह्याका यंकेगु ग्वसाः ग्वयातःगु दु। शुक्रबार जुउगु  स्यनेकने ज्याझ्वलया समारोह समितिया दुजःपिं उपस्थिति दूगु खः ।,"  २०७९ आश्विन ७, शुक्रबार "
सज्जु मानन्धरया मां छन्त लुमंका म्ये पिदन,"   सुथय् लुमनि छन्त , छन्त नापलाय् सातकि व चोक चोक गल्ली गल्ली थेंज्यागु आपालं लोकंह्वागु म्येया म्येहालामि सज्जु मानन्धरया सलय् "" मां छन्त लुमंका ” म्येया म्युजिक भिडियो या पितब्वज्या सोमबार छगू ज्याझ्वःया दथुइ जुल ।  नेवाः टिभि एचडिइ लाइभ प्रसारण पाखें पितब्वज्या जुउगु उगु ज्याझ्वल पछीय् नांजाम्ह संकिपामि व कलाकःमि पवन जोशी मूपाहाँ कथं झाया दीगु खः ।   राजु मानन्धरया च्वसा अले  जुगल डंगाेलया संगीतय् तयार जुउगु ""मां छन्त लुमंकाः” म्यूजिक भिडियाेया टिभि प्रिमियर  नेवाः एच डी टिभिइ जुउगु खः । मूपाहाँ वरिष्ठ निर्देशक पवन जाेशीं रिमाेट तियाः उगु प्रिमियर यानादीगु खः । थुगु म्ये संसार्स अनलाइन टिभिया युट्युब य् अपलाेड याना तःगु दु ।   संसार्स अनलाइन टिभिया कजि स्वतन्त्र संसार महजर्नया सभानायसुइ उगु प्रिमियर ज्याझ्वःलय् वयकलं थुगु म्येयात थःगु च्यानलय् अपलाेड याये खना तसकं हे लयताःवगु खँ कनादील । थ्व म्येया खँग्वःयात कयाः पेजथ्री बाःछिपाैया सम्पादक  दर्शन वीर शाक्यं विश्लेष्णात्मक टिप्पणी यानादीगु खः । म्यूजिक भिडियाेयात कयाः वरिष्ठ सिने पत्रकार बिजयरत्न असंबरें नं बिश्लेष्णात्मक टिप्पणी यानादीगु खः ।  ज्याझ्वः सुरेन्द्र मानन्धरं न्ह्याकादीगु खःसा म्येहालामि सज्जु मानन्धरं प्रिमियर ज्याझ्वः ताःलाकेत ग्वाहालि यानादीपिं सकलसित सुभाए देछाना दीगु खः । https://youtu.be/EtsgNQeU7oE","  २०७९ आश्विन १०, सोमबार "
सच्छि व खुम्ह दुजः दुथ्याका न्हूदँ समारोह ११४३ दुजः समितिं निंस्वन,"  नेपाल संवत राट्रिय न्हूगु दँ समारोह समितिं ११४३ निस्वनेग नितिं  सोमवाः येँया नेपाः ब्याकेटय् छगू ज्याझ्वःया दथुइ १०६ म्ह दुथ्याःगु न्हूदँ समारोह ११४३ दुजः समितिं निंस्वगु दु ।  समारोह समितिया कार्यविधि कथं थौं थथे थीथी खलः पुचःया भेलां ११४३ दुजः समितिं निंस्वगु खः । थथे ११४३ न्हूदँ न्यायेकेगुनितिं निंस्वगु न्हूगु  दुजः समितिं कन्हय् मुज्या च्वनाः नेपाल संवत राट्रिय न्हूगु दँ समारोह समितिं ११४३ या न्हूम्ह नायः ल्यइगु जुगु दु । थौ जुगु भेलाय् न्हूदँ समारोह समिति ११४२या नायः नीरञ्जन रत्न शाक्यया सभापतित्वय् जुगु खः । नायः शाक्य ११४२ न्हूगु दँय् दच्छि यकंसमारोह समितिं याःगु दच्छि यकंया ज्याया प्रगति बिबरण न्ह्यब्वयादिगु खः ।  अथेहे उगु ज्याझ्वलय् न्हूदँ समारोह समितिया सल्लाकार समितिया कजि तीर्थराम डंगोल,सल्लाकार सुरेन्द्रबीर मालाकार ,नेपालभाषा मंकाः खलःया दांभरी गणेश सायमी, नेवाःदेय् दबूया न्वकू लिसें समारोह समितिया ब्यबस्थापन पुचःया दुजः उमेश स्थापित, समारोह समितिया गैर नेवाः पुचःया दुजः कृष्ण कुमार अर्यालपि पाहाँकथं उपस्थित जुयादिगु खः ।  ज्याझ्वलय् समारोह समिति ११४२ या ल्याःचा समितिया दांभरी अमृत ताम्रकारं न्ह्यब्ययादिगु दु । अथे हे उगु ज्याभा्वलय् गणतन्त्र, धर्म निरपक्षेता , सघीयता, आदीवासी जनजाति  आन्दोनय् शहिद जूपिन्त लुमंका छगू मिनेट मौनधारण यासें वाङ्‍मय शताब्दी पुरुष सत्यमोहन जोशीया भिं उसाया कामनाया प्रस्ताव पारित यानाः ज्याझ्वः न्ह्याकुगु खः ।","  २०७९ आश्विन १०, सोमबार "
प्रा डा नरेश गुरुजुयात न्हूदँ समारोह समिति ११४३ या नायः ल्यल,न्हूदँ समारोह राष्ट्रिय समिति ११४३ या नायः नरेशमान बज्राचार्ययात ल्यःगु दु ।  नेपाल सम्बत  न्हूदँ समारोह राट्रिय समिति ११४३ नायः कथं क्वछिना जूम्ह प्रा. डा. नरेशमान बज्राचार्य छम्ह बौद्ध विद्वान खः । वयक लुम्बिनि विश्व विद्यालयया उप कुलपतिलधुंकुम्ह  खः।  न्हूदँ समारोह समिति ११४२ या नायः नीरञ्जनरन्त शाक्यं वयकःया नां प्रस्तावित यानादिगु खःसा थथे तःगु प्रस्तावय् ताहाक सहलह लिपा वयकःयात  नायः ल्यगु खः ।  मंगलवाः सनिलय् नेपाः ब्यांक्वेटय् च्वंगु समारोह समिति ११४३ यादुजः मुज्या थथे बज्राचार्ययात नायः ल्यगु खः । भाुजु बज्राचार्य  लुम्बिनिइ दयेकुगु बज्रयान बिहारया कजि जुया ज्या यानादिम्ह ब्यक्ति खः ,"  २०७९ आश्विन ११, मंगलबार "
  नेपाःया तजिलजि कथं गोपाल ढकाल छन्दे व धर्मेन्द्र आचार्य जन्मन्हि हन,"   साँस्कृतिक रूपान्तरणया ज्याय् न्ह्यचिला च्वंगु संस्था परिवर्तन नेपालं नेपाल चलचित्र कलाकार संघया ब्वतिइ  बुधबार निम्ह कलाकार पिनिगु जन्मन्हि हंगु दु ।  थथे जन्मन्हि हंगुलिइ छन्दे धका लोकंह्वाम्ह हास्य अभिनेता गोपाल ढकाल व मेम्ह अभिनेता धर्मेन्द्र आचार्यया जन्मन्हि हंगु खः। वयकपिनिगु जन्मन्हि हनेगु झ्वलय् परिवर्तन नेपालया नायः व कलाकार संघका न्वकु विशिष्ट कलाकःमि मोहन निरौलां नेपाःया परम्परा कथं विधिवत मन्त्रोच्चारण याना निम्हं कलाकारया लागिं आशिर्वचनया नापनापं  नेपाःया तजिलजि कथं सिन्हतिका दिउगु खः ।  थथे जन्मन्हि हनेगु ज्याझ्वलय् कलाकार संघया नायः रविन्द्र खडकाया नापनापं अभिनेता एवं निर्माता रोहित रुम्बा , अभिनेता रामेश्वर बुर्लाकोटी , अभिनेता श्रीदेब भट्टराइ , सन्चारकःमि भरत बमजन , निर्देशक एवं सन्चारकःमि माधवराज खरेल लगाएतया पाहाँपिन्सं निम्हं हे कलाकारपिन्त जन्मन्हिया भिन्तुना देछाना दीगु खः । ","  २०७९ आश्विन १२, बुधबार "
म्येहालामि कल्पना श्रेष्ठया थिमि म्हसिका म्ये पिदन ,"   साँस्कृतिक शहरया नामं नांजागु थिमि या थीथी पक्षयात कःघाना दयेकातःगु म्ये"" मध्यपुर थिमि म्हसीका” म्येया संकिपा आइतबार छगू ज्याझ्वःया दथुइ पितब्व:ज्या    जुइगु  दु  ।   थिमिया थकालिम्ह वाद्य गुरु श्रीगोपाल प्रजापति मूपाहाँ कथं झायादीगु म्ये संकिपा पितब्वज्या ज्याझ्वलय् थिमिया निवर्तमान मेयर मदनसुन्दर श्रेष्ठ,  बागमति प्रदेशया सांसद राजेन्द्र मान श्रेष्ठ  , वडा७ या अध्यक्ष श्रीकृष्ण प्रजापति लगायतं नुगःखँ तयादिल । ज्याझ्वलय् लसकुस राजु नापितं यानादिलसा उगु ज्याझ्वःया मुन्ज्या नायः नबिन प्रकाश श्रेष्ठ जुयादीगु खः ।  मध्यपुर थिमिया नामांकरणया इतिहासया नापनापं  लहना, परम्परा , तजिलजि व लजगा कःघाना दयेकातःगु थ्व म्ये भाजु  नबिन प्रकाश श्रेष्ठं  च्वयादीगु खः ।   म्ये संकिपाया परिकल्पनाकार नं वयक हे खः । थ्व म्येया पितब्वज्या मूपाहाँ वाद्य गुरु प्रजापतिं  यानादिल । अथेहेतुं पितब्वज्या जुउगु उगु म्ये संकिपा यात हाम्रो जात्रा युट्युब य् सार्वजनिक यायेगु ज्याः विशिष्ट पाहाँ सांसद राजेन्द्र मान श्रेष्ठं याना दिल । थ्व म्ये संकिपाया निर्देशन बालमुकुण्ड प्रजापतिं याना दीगु खः ।  थिमिया म्ह्याय् मचा कल्पना श्रेष्ठं हालादीगु थ्व म्येया थिमिया हे संगीतकार विजय कायस्थं लसय् हनादीगु खः । अापालं कलाकार पिन्सं अभिनय यानातःगु थ्व म्ये संकिपा दुने मध्यपुर थिमि दुनेया थीथी थाय् , द्यः देगः , जात्रा पर्व क्यनातःगु दु । थुके  मुकं ५८ गु लु या माध्यमं मध्यपुर थिमिया म्हसिका न्ह्यब्वयातगु दु ।  https://youtu.be/EyFhWW5sF7E","  २०७९ आश्विन १०, सोमबार "
वर्ल्ड रेकर्ड तयेगु तातुना ग्वयातःगु नेपालभाषा स्टार म्युजिक अर्वाड याकनं हे जुइगु ,"    संसार्स अनलाइनटिभिया ग्वसालय् जुइगु  नेपाल भाषा स्टार जिक अर्वाडया निुगुगु संस्करणया ज्याझ्वः याकनं हे जुइत्यंगु दु । वर्ल्ड रेकर्ड तयेगु तातुना ग्वयातःगु थुगुसिया थ्व अवार्डय् ब्वति कायेया निंतिं  मुकं ८६ गु म्युजिक भिडियो  दर्ता जुउगु दुसाः थथे दुहाँ वःगु म्युजिक भिडियो ब्वति कापिन्त हनेगु न्हापांगु चरण कथं बुधबार छगू ज्याझ्वःया दथुइ ब्वतिया दसिपौ अथेधइगु सहभागीता या प्रमाणपत्र लःल्हागु दु ।  संसार्स ग्रुपया क्रियटिभ डाईरेक्टर स्वतन्त्र संसार महर्जनया सभानायसुइ जुउगु ज्याझ्वलय् यल वडा ल्याः २१या वडानायः रविन्द्र महर्जन मूपाहाँ कथं झायादीगु खः । वयकलं थ्व अवार्ड संगीत व संकिपाख्यःया छगू तधंगु सिरपा खः धका नुगःखँ तयादिल । अथेहेतुं सभानायः स्वतन्त्रसंसार महर्जनं अवार्डयाबारे थीथी जानकारीया नापनापं मोहनी,स्वन्ति नखःया भिन्तुना नं देछाना दिल । वयकलं थ्व अवार्ड यात सकसिनं क्यंगु मतिना यात सदा थगु नुगलय् म्वाका तये धका धयादिल ।  संसार्स ग्रुपया संस्थापक मयजु प्रेमहा संसार महर्जनं लसकुस न्वचु तयादीगु ज्याझ्वलय् वयकलं सकसिनं क्यंगु मतिनां थ्व सिरपा ज्याझ्वः यात छगू तःजिगु अवार्ड कथं न्ह्यःने हःगु खँ न्ह्यथना दिल ।  दसि पौ लःल्हायेगु ज्याझ्वलय् वरिष्ठ सिने पत्रकार एवं नेपालभाषाया न्हापांम्ह म्युजिक भिडियो निर्देशक विजयरत्न असंबरे, नेवाः पत्रकार राष्ट्रिय दबूया केन्द्रिय नायः सुरजबीर बज्राचार्य, नेवाः फिल्म सोसाइटीया नायः बिराजकाजी राजोपाध्याय, संकिपा व दबू प्याखं ख्यःया न्ह्यलुवा पवन जोशी , नांजाम्ह निर्देशक रामकृष्ण खडगी लगाएतया विशेष पाहाँ कथं ब्वति दुगु खः ।     संसार्स अनलाइनटिभिया ग्वसालय् जुइगु  नेपाल भाषा स्टार जिक अर्वाडया निुगुगु संस्करणया ज्याझ्वः याकनं हे जुइत्यंगु दु । वर्ल्ड रेकर्ड तयेगु तातुना ग्वयातःगु थुगुसिया थ्व अवार्डय् ब्वति कायेया निंतिं  मुकं ८६ गु म्युजिक भिडियो  दर्ता जुउगु दुसाः थथे दुहाँ वःगु म्युजिक भिडियो ब्वति कापिन्त हनेगु न्हापांगु चरण कथं बुधबार छगू ज्याझ्वःया दथुइ ब्वतिया दसिपौ अथेधइगु सहभागीता या प्रमाणपत्र लःल्हागु दु ।  संसार्स ग्रुपया क्रियटिभ डाईरेक्टर स्वतन्त्र संसार महर्जनया सभानायसुइ जुउगु ज्याझ्वलय् यल वडा ल्याः २१या वडानायः रविन्द्र महर्जन मूपाहाँ कथं झायादीगु खः । वयकलं थ्व अवार्ड संगीत व संकिपाख्यःया छगू तधंगु सिरपा खः धका नुगःखँ तयादिल । अथेहेतुं सभानायः स्वतन्त्रसंसार महर्जनं अवार्डयाबारे थीथी जानकारीया नापनापं मोहनी,स्वन्ति नखःया भिन्तुना नं देछाना दिल । वयकलं थ्व अवार्ड यात सकसिनं क्यंगु मतिना यात सदा थगु नुगलय् म्वाका तये धका धयादिल ।  संसार्स ग्रुपया संस्थापक मयजु प्रेमहा संसार महर्जनं लसकुस न्वचु तयादीगु ज्याझ्वलय् वयकलं सकसिनं क्यंगु मतिनां थ्व सिरपा ज्याझ्वः यात छगू तःजिगु अवार्ड कथं न्ह्यःने हःगु खँ न्ह्यथना दिल ।  दसि पौ लःल्हायेगु ज्याझ्वलय् वरिष्ठ सिने पत्रकार एवं नेपालभाषाया न्हापांम्ह म्युजिक भिडियो निर्देशक विजयरत्न असंबरे, नेवाः पत्रकार राष्ट्रिय दबूया केन्द्रिय नायः सुरजबीर बज्राचार्य, नेवाः फिल्म सोसाइटीया नायः बिराजकाजी राजोपाध्याय, संकिपा व दबू प्याखं ख्यःया न्ह्यलुवा पवन जोशी , नांजाम्ह निर्देशक रामकृष्ण खडगी लगाएतया विशेष पाहाँ कथं ब्वति दुगु खः ।","  २०७९ आश्विन १३, बिहिबार "
राजमति या नकिं हिसिला महर्जनयात राजमतिया नायः मणिराज लवटं लिक्क वया छु धाल,"       नेपालभाषाया संगीत व संकिपा क्षेत्रय् राजमति या   नकिं धका  चर्चित हिसिला महर्जन व राजमति संकिपाया नायः मणिराज लवट म्हिता तःगु अभिनय यानातःगु छगू म्युजिक भिडियो विहिबार पितब्वज्या याःगु दु । ""लिक्क वया” धाःगु थ्व म्ये रत्नशोभा महर्जनं हालातःगु म्ये खः ।  ""लिक्क वयाः  जित धाल वं ” भन्ने धागु थ्व म्ये थ्यंमथ्यं झिन्हयदँ न्ह्यः रेकर्ड जुउगु खःसा थ्व ईया दुने दकले अप्वः थ्वगु व स्टेज प्रोग्रामय् दकले सकले अप्वः प्याखं हुलिगु म्ये कथं न्ह्यनेलाना च्वंगु म्ये खः । अाः थ्वहे म्येया म्युजिक भिडियो स्वये दइगु जुउगु दु । थ्व म्येया संगीतकार मनराजा नकःमि व रचनाकार निर्मलरत्न शाक्य खः । थ्व म्येया पितब्वज्याय् ललितपुर महानगरपालिकाया मेयर चिरिबाबु महर्जन मूपाहाँ कथं झायादीगु खः ।  विशिष्ट पाहाँ कथं विश्लेशक प्रकाश सायमिं नेपाःया दकले न्हापांगु राष्ट्रिय धुन धइगु नेवाः म्ये राजमति कुमति खः धका धयादिल । म्युजिक भिडियो पितब्वज्याया झ्वलय् ललितपुरया मेयर चिरिबाबु महर्जनं थ्व म्येलिसे स्वापु दुउगु छगू सन्दर्भया चर्चा यायेगु झ्वलय्  विश्व पर्यटन दिवसया अवसरय् यलया मंगलबजारय् वंगु मंगलबार जुउगु छगू तःजिगु सांस्कृतिक च्वज्याय् थ्वहे  ""लिक्क वयाः  जित धाल वं ”बोलया म्येय् प्याखं हुलाक्यना च्वंगु ईलय्  स्वीस राजदूतं  थ्व म्येया अर्थ न्यना दीगु खँ कनादिसे थुकिया अर्थ अंग्रेजीं यु केम नियर मी एण्ड से आई लभ यू धका धाःगु खः धका कनागु खः धका धयादिल ।   म्युजिक भिडियोया निर्देशन देवकुमार श्रेष्ठं याना दीगु खः । थुकिया सिनेमाटोग्राफर इश्वरलाल सिंकेमना , हुला प्याखंया कोरियोग्राफि बबिता गोपालि तिमिला,एडिट रामप्रसाद चौधरीं यानादीगु खः ।","  २०७९ आश्विन १३, बिहिबार "
ख्वपय् ख्वीछक्व:गु  विराट नेपालभाषा साहित्य सम्मेलन क्वचाल,"         नेपालभाषा साहित्यया ख्यलय् ज्वमदुगु इतिहास क्वबिया च्वंगु विराट नेपालभाषा साहित्य सम्मेलनया खुइछक्वःगु संस्करण शुक्रबार तःजिक क्वचाल । थ्यंमथ्यं स्वीन्याम्ह साहित्यकार पिन्सं थःथःगु रचना न्यंकेगु ज्या जुउगु साहित्य सम्मेलनय् बाखं /चिबाखं पाखे  नरेश अमात्य न्हाप  लात । अथेहेतुं ल्यू ज्ञानीराजा मानन्धर व लियां ल्यू रत्न महर्जन लुनिभा सिरपा त्याकेत ताःलागु दु ।  थुगुसिइ चिनाखं पाखे न्हाप रामेश्वर मिश्रण श्रेष्ठ, ल्यू दिलकुमारी डंगोल व लियां ल्यू ज्ञानेन्द्ररत्न बज्राचार्य लाःगु दु ।  भाषाख्यःया न्ह्यलुवा हितकरवीर सिं कंसाकार मूपाहाँ कथं झायादीगु उगु सम्मेलन विराट गुथिया नायः महेन्द्र गोपाल कर्माचार्यया सभानायसुइ जुउगु खः । ज्याझ्वलय् विराट गुथिया न्वकु महेन्द्र लाल कायस्थं लसकुस यानादिल । दाँभरीं राम गोपाल चगुथिं सुभाए देछागु उगु ज्याझ्वलय् विराट या त्रिरत्न शाक्यं सिरपा त्याकुपिनिगु नां घोषणा यानादिल ।  वहे ज्याझ्वलय् एस ई ई परिक्षाय् नेपालभाषा विषय कया दकलय अप्व: ल्या ह:म्ह पुर्णिमा तुलाधरयात नं  हनेज्या जुल । अथेहेतुं नेपालभाषा साहित्यख्यःया नां जाम्ह कवि पुर्ण वैद्यया  तिरिमयजु मिरा बैद्यं झिगुलखतकाया अक्षय कोष निस्वनादीगु दु । उकिया नापनापं वयकलं नेपालभाषा ख्यलय् बिउगु ज्वमदुगु योगदानयात मुल्यांकन याना छगू लखतका या सिरपा बिइगु खँया नं घोषणा याना दिल ।  विराट नेपालभाषा साहित्य सम्मेलन गुथि पाखें साहित्य बिधाया सर्जकयात दँय् दसं छगू लख तकाया सिरपा बिइकथं झिगु लख तकाया अक्षय कोष या नापनापं विराट या  छेँ दयेकेत निगु लखतका नापं याना मुक्कं झिंनिगू लख तका बियादीगु खः ।","  २०७९ आश्विन २१, शुक्रबार "
" ""हिजो आजका कुरा” फिल्मं समाजया दक्व वर्गया नुगः त्याके फइगु दावी","फिल्मय् सबिन शाक्यया न्हूगु रुप स्वये दइगु हिजो आजका कुरा ” धइगु नीन्यादँ स्वीदँ न्ह्यःतक तसकं लोकंह्वागु टेलिसिरियल खः । वहे "" हिजो आजका कुरा ”  सिरियलया या हामा सन्तोष पन्त आः हाकनं थ्वहे नांया फिल्मय् खनेदयेक वइगु जुउगु दु । पन्त फिल्म प्रोडक्शन या न्ह्यब्वया कथं तयार जुउगु "" हिजो आजका कुरा- द मुभि ” फिल्मय् सन्तोष पन्त मेन रोलय् दने दइ ।उकिया नापनापं तसकं लोकंह्वाम्ह कलाकार सबिन शाक्य नं थ्व फिल्मय् छगू बिस्कं कथंया रोल ज्वना पिलुवइगु जुउगु दु । अतिकं नांजाम्ह कलाकार सन्तोष पन्तया सिरियल "" हिजो आजका कुरा ” या लुखां अभिनय ख्यलय् पलाः न्ह्याका छम्ह तसकं लोकंह्वाम्ह कलाकारया रुपय् न्ह्यःने वयेत ताःलाम्ह सबिन शाक्ययात "" हिजो आजका कुरा ” फिल्मया प्रचार सामग्री धाःसा क्यनातःगु मदु तर फिल्मय् वयकया बिस्कं कथंया रोल दुगु जक मखसे वयकयात छगू न्हूगु हे स्वये दइगु खँ बुधबार जुउगु प्रेस मिटय् जानकारी बिउगु दु । सन्तोष पन्तया विशेष उपस्थितिइ जुउगु प्रेस मिटय् "" हिजो आजका कुरा ” फिल्मया निर्देशकं साकार पन्त , बाएकग्राउण्ड म्युजिक स्कोरर भुपेन्द्र बज्राचार्य , कलरिष्ट विनय कंसाकार या लिसे लिसें छम्ह मू कलाकार धयातःम्ह सबिन शाक्य व डाईरेक्टर अफ फोटोग्राफि रवि सायमि या विशेष उपस्थिति दुउगु खः । शुक्रबार २८ गते निसें सार्वजनिक जुइगु थ्व सामाजिक बाखनय् आधारित खः धका धयातःगु दु । समाजय् खनेदया च्वंगु घटनायात हे बाखं दयेका प्याखनय् न्ह्यब्वया तःगुलिं थ्व फिल्मं समाजया दक्व वर्गया नुगः त्याके फइगु दावी थ्व फिल्मया निर्माण पुचलं याःगु दु ।  फोटो विक्रम खडगी","  २०७९ आश्विन २६, बुधबार "
"""झीगु सः” टिभि ज्याझ्वः १२५ ब्व पूवन","       नाइस टेलिभिजनय् प्रसारण जुया वया च्वंगु नेपालभाषाया छगुयां छगू ज्याझ्वः ""झीगु सः” १२५ ब्व पूवंगु दु । थ्वहे लसता हनेकथं शनिवार छगू ज्याझ्वः याना मोहनी स्वन्ति नखः व न्हूदँ नेपाल सम्बत ११४३ या लसताय् भिन्तुना कालबिलया नापनापं  ""झीगु सः” थनतक थ्यंकेत ग्वाहालि याःपिन्त सुभाए देछागु दु । झीगु सः  ज्याझ्वःया सल्लाहकार संघ रत्न शाक्यया सभानायसुइ जुउगु उगु ज्या झीगु सः व सुकुण्दा प्रोडक्शनया मंका कुतलय् ग्वसाः ग्वगु ख्यालः नखः ११४२ ज्याझ्वलय् ब्वति कागु पुचःयात नं सुभाए देछासे हंगु खः ।  वहे ज्याझ्वलय् रेडियो नेशन १०३.९ मेगाहर्जय् सन्चालन जुया च्वंगु नेवाः ज्याझ्वः"" रेडियो झीगु सः” या ज्याझ्वः न्ह्याकामिया नापनापं  विज्ञापनदातापिन्त नं सुभाए कथं मतिना या चिं देछागु खः । झीगु सः पुचः दुनेलाःगु रेडियो झीगु सः या कजि राजु राजदेव बज्राचार्यं लसकुस यानादिल ।  ज्याझ्वलय् झीगु सः पुचःया संरक्षक विजयरत्न असंबरें झीगु सः पाखें टिभि ज्याझ्वः , रेडियो ज्याझ्वःया नापनापं अनलाइनन्युज पोर्टल नं न्ह्याका च्वनागु खँ कनादिल । थथे स्वंगुलिं सन्चार माध्यमय् झीगु सः या उपस्थिति दुगुयात लुधंके थाय् दुसां अझ नं नेपालभाषाया सन्चारख्यःयात बल्लागु लजगाया रुपय् काय् मफुनि धका धयादिल ।  ललितपुर वडा नं १६ या वडा अध्यक्ष निर्मलरत्न शाक्यं नेपालभाषाया टिभि ज्याझ्वः यात थाय् बिउगुलिं नाइस टेलिभिजन यात सुभाए धका धासे थ्व ज्याझ्वः यात तालाका यंकेत थःम्हं फूचाःगु ग्वाहालि यानातुं च्वनेगु बचं बियादिल ।  ज्याझ्वलय् सुकुण्दा फिल्म प्रोडक्शन या बाश शाही, नाइस टेलिभिजन या प्रमुख निर्माता समीर जोशी व ज्याझ्वःया सभानायः संघरत्न शाक्य लगाएतं नुगःखँ तयादिल ।  झीगु सः टिभि ज्याझ्वःया इपिसोड निर्देशक राजिव राजोपाध्यायं ज्याझ्वलय् सुभाए न्वचु तया दीगु खः ।","  २०७९ आश्विन १५, शनिबार "
न्हूदँ ११४३ तःजिक हनेत  थीथी समिति  नीस्वन,"     नेपाल सम्बत ११४३ न्हूदँ तःजिक हनेगु नितिं नेपाल सम्बत  न्हूदँ समारोह राष्ट्रिय समितिं थीथी समिति व उपसमिति याना मूक्कं नीखुगू समितित नीस्वंगु दु । समारोह समितिया नायः प्रा.डा. नरेशमान बज्राचार्यया मू उपस्थितिइ म्हिगः बुधवाः येँया नेपाः ब्यांक्वेटय् च्वंगु मुँज्यां थीथी समिति व उपसमिति नीस्वंगु खः ।  समारोह समितिं ब्यूगु जानकारी कथं थ्वहे वइगु कछलाथ्व पारुया दिं येँया बसन्तपुरय् जुइगु भिंतुना र्याली व भिंतुना सभा ताःलाकेगु नितिं व न्हूदँया भिंतुना सभा व र्याली लिपा दच्छियंकं थीथी ज्याझ्वः यायेगु नितिं थथे उपसमिति नीस्वंगु खः  ।  समितिं संचार उपसमिति, आर्थिक उपसमिति, स्वयंसेवक उपसमिति, सांस्कृतिक बाजा समन्वय उपसमिति, देय् न्यंक न्हूदँ ज्याझ्वः धलः उपसमिति, मिसा दुजः मनोनयन उपसमिति, क्रियाशील व्यक्तित्व मनोनयन उपसमिति, जातीय खलः पुचः उपसमिति, मञ्च व माइक व्यवस्थापन उपसमिति, गैरनेवाः मनोनयन उपसमिति, नासः पूजा ज्याझ्वः उपसमिति, न्हिल्याःपौं प्रकाशन उपसमिति, सांस्कृतिक ज्याझ्वः उपसमिति, मू नारा क्वःछिना उपसमिति, क्लब संघसंस्था परिचालन उपसमिति, नसात्वसा व ज्याझ्वःया थाय् ब्यवस्थापन उपसमिति, माइन्युट पुस्तिका व्यवस्थापन उपसमितिलिसें थीथी उपसमितित नीस्वंगु खः ।  थथे नीस्वंगु उपसमितिया मुँज्या मोहनी नखः क्वचायेवं हे न्ह्याकेगु खँया जानकारी न्हूदँ समारोह समितिं ब्यूगु दु । अथेहे, न्हूदँ ११४३ या सकतां ज्याझ्वः न्ह्याकेगु नितिं १९ म्ह दुजः दूगु व्यवस्थापन समिति नं नीस्वंगु दु ।","  २०७९ आश्विन १३, बिहिबार "
संगीतख्यलय् जुनु श्रेष्ठया कमबाएक,"     नेपालभाषाया गीत संगीत क्षेत्रय् छगू ईलय् तसकं लोकंह्वाम्ह म्येहालामि जुनु श्रेष्ठ ताः ई सुलं च्वने धुंका आः हाकनं थ्व ख्यलय् खनेदयेक वःगु दु ।  थ्वहे झ्वलय् उगु ईलय् वयकया तसकं लोकंह्वागु नेपालभाषाया म्ये  लुमंका च्वना जिं , जिगु नुगलय् , समा याना , मन जिगु उइं जुल म्येया नापनापं मेरो चुपचाप को अर्थ व पछ्याउँदै मेरा दिन हरु म्ये दुथ्याका "" जुन ”  नांयागु म्युजिक भिडियो मुनाया पितब्वज्या याःगु दु । ज्याझ्वलय्  ख्यालिजुजु धका  नांजाम्ह मदनकृष्ण श्रेष्ठ व नांजाम्ह म्येहालामि दिप श्रेष्ठ मूपाहाँ कथं झायादीगु खः ।  थ्व मुनाय् जि शाह , जनकवि दुर्गालाल श्रेष्ठ , बद्रि वेदना  , सरला श्रेष्ठ व गोविन्द हिउमत लगाएतं  च्वयादीगु म्येयात गोविन्द हिउमत , दिपेन्द्र मान सिंह , अनिल शाही लगाएतं लसय् हनादीगु खः । थ्व दक्वं म्येया निंतिं जिवित जल्मीं बाजं ग्वसाः ग्वया दीगु खः । मूपाहाँ ख्यालिजुजु मदनकृष्ण श्रेष्ठं जुनु श्रेष्ठं जिवनय् सुख व दुखःया आपालं अनुभव मुने धुंकुम्ह जुगुलिं उकिया बांलागु प्रभाव वयकया सलय् वःगु दु धका धयादिल ।  अथेहेतुं प्रसिद्ध म्येहालामि दिप श्रेष्ठं ताः ई सुलं च्वने धुंका हाकनं थ्व ख्यलय् वःम्ह जुनुया पलाः तालायेमा धका धयादिल । ज्याझ्वलय् वरिष्ट गायिका संगीत गुरुमां संगीता राना प्रधानं जुनु या सलय् छगू कथंया  विरहभाव दु धका धासे थ्व छगू च्वछाये बहगु खँ खः धका धयादिल । ज्याझ्वलय् नेपालभाषा म्युजिक भिडियोया न्हापांम्ह निर्देशकं एवं सिने पत्रकार विजयरत्न असंबरे तुलाधर व साहित्य कला संकिपा विश्लेशक प्रकाश सायमिं पितब्वज्या जुउगु म्येयात कया समीक्षात्मक टिप्पणी यानादिल ","  २०७९ आश्विन १३, बिहिबार "
नांजाम्ह क्यामेरामाएन व एडिटर सोहन मानन्धरया मां मन्त,"नेवाः संकिपा व म्युजिक भिडियोख्यःया छगः धिसिलागु थां कथं कयातःम्ह नांजाम्ह क्यामेरामाएन व एडिटर सोहन मानन्धरया मां ईन्द्र शोभा मानन्धर म्हिगः चान्हय् आकाझाकां मन्त ।  दिवंगत ईन्द्र शोभा मानन्धर ७७ दँ दुम्ह खः । ब्लड प्रेशरया ल्वचं कःम्ह वयकयात म्हिगः चान्हय् आकाझाकां तसकं म्हसुखः मदुया वगु खःसा वयकयात अल्का अस्पतालय् यंकुगु खः । अस्पतालय् वयक मन्त धका धाःगु खः ।  सन् २००७ पाखे निर्देशक आर्यम नकःमि या तसकं बय्बय् जुउगु नेवाः संकिपा "" भिन्तुना ” या क्यामेरामाएन या रुपय् न्ह्यःने वःम्ह सोहन मानन्धर लिपांगु ईलय् संकिपा व म्युजिक भिडियोख्यलय् तसकं हे व्यस्त जुया च्वनादीम्ह संकिपामि खः ।  वंगु छवाःनिवाः न्ह्यः तिनि सोहन मानन्धरया डाईरेक्टर अफ फोटोग्राफि व एडिटिंग दुगु म्येहालामि जुनु श्रेष्ठया "" जुन ” म्युजिक भिडियो मुना पिदंगु खः ।  उखुन्हु हे तिनि सोहन मानन्धरं डाईरेक्टर अफ फोटोग्राफि यानादीगु निर्देशक बाशु शाहिया "" बहिदार बाबु ” शुटिङ्ग क्वचाःगु खःसा आः निर्देशक सुरेन्द्र तुलाधरया "" ईन्दिरा - धिमे मैंचा ” या शुटिङ्ग न्ह्याकेगु तयारी यानाच्वंम्ह खः ।  सोहन मानन्धरया दिवंगत मां पाखें सोहन छम्ह काय् दुसा सोहनया इहिपा जुइधुंकुपिं निम्ह केंहेपिं दु । ","  २०७९ आश्विन २१, शुक्रबार "
दान्यहिरा सिरपा थुगुसिइ शताब्दि पुरुष नापं स्वम्हेसित देछाइगु,"        नेपालभाषा एकेडेमीया ग्वसालय् दँयदं बिया वया च्वंगु दान्यहिरा सिरपा थुगुसिइ वाङमय शताब्दि पुरुष अतिकं हनेबहम्ह अति विशिष्ट संस्कृतिविद् डा सत्यमोहन जोशीयात बिइगु जुउगु दु ।  नेपाःया साहित्य व संस्कृतिया ख्यलय् ज्वमदुगु योगदान दुम्ह डा जोशी नेपालभाषा एकेडेमीया पुलांम्ह चान्सलर खः सा थौंकन्हे उगु एकेडेमीया संरक्षक खः ।  एकेडेमीया चान्सलर यज्ञरत्न धाख्वाःजुं थः मांअबुया नामं निस्वनातःगु थ्व दान्यहिरा सिरपा यात नेपालभाषाया वाङमय ख्यलय् छगू तःजिगु सिरपा कथ कथं कयातःगु दु ।  थ्व सिरपा न्हापा विशेष याना छगू साहित्यख्यलय् व मेगु साल संगीतख्यलय् बिइगु याना वया च्वंगु खःसा थुगुसिइ निसें दँय्दसं हे साहित्य व संगीतख्यलय् नियमित रुपं क्वछिउगु दु । अथेहेतुं न्हापा दान्यहिरा सिरपा व दान्यहिरा हःपाः सिरपा याना निम्हेसित निगु कथंया सिरपा बिया वया च्वंगु खः ।  थुगुसिइ निसें धाःगु दान्यहिरा हःपाः सिरपा मबिइगु निर्णय जुउगु खँ एकेडेमीया सदस्य सचिव डा पुष्पराज राजकर्णिकारं जानकारी बियादिल ।  सिरपा क्वछि या निंतिं साहित्य , संगीत व विज्ञान प्रविधि ख्यःया विज्ञ दुथ्यागु स्वंगु अलग अलग समिति निस्वंगु खःसा उगु हे समितिया क्वछिना कथं थुगुसिया दान्यहिरा सिरपाया साहित्य विधा पाखे वाङमय शताब्दि पुरुष अतिकं हनेबहम्ह अति विशिष्ट संस्कृतिविद् डा सत्यमोहन जोशीयात बिइगु जुउगु दुसा संगीत विधा पाखे संगीतख्यलय् प्यंगु दशकसिबें न्ह्यः निसें ज्वमदुगु योगदान बिया वया च्वंम्ह संगीतकार मनराजा नकःमि व विज्ञान प्रविधि ख्यः पाखेया सिरपा केशरी लक्ष्मी मानन्धर यात बिइगु जुउगु दु । क्वछिना कथंया थ्व स्वंगुलिं सिरपा थ्वहे वइगु कौलागा चर्हे कार्तिक ६ गते छगू ज्याझ्वःया दथुइ लल्हाइगु खँया जानकारी एकेडेमीया सदस्य सचिव डा राजकर्णिकारं बियादिइगु दु ।","  २०७९ आश्विन २७, बिहिबार "
लोक साहित्य परिषदया न्हूम्ह नायः राजित बहादुर श्रेष्ठ ,"वाङमय शताब्दि पुरुष अतिकं हनेबहम्ह अति विशिष्ट संस्कृतिविद् डा सत्यमोहन जोशीया संरक्षकत्वय् दुउगु लोक साहित्य परिषदया तःमुन्ज्याँ ज्यासना पुचःया न्हूम्ह नायः कथं राजित बहादुर श्रेष्ठ यात ल्यःगु दु ।  तत्कालिन नायः प्रा प्रेमशान्ति श्रेष्ठया सभानायसुइ जुउगु तःमुन्ज्याय् जूगु ल्यःज्या कथं निम्ह न्वकु वीर  सिं महर्जन व लक्ष्मी शोभा शाक्ययात ल्यःगु खः ।  अथेहेतुं छ्यान्जे धर्म कृष्ण  श्रेष्ठ ,  लिउ छ्यान्जे किरण केन रंजित, दाँभरीं बासुदेब श्रेष्ठ ,लिउ दाँभरीं मोहनदेबी महर्जन यात ल्यःगु दु । परिषदया ज्यासना पुचःया दुजलय् निर्मला श्रेष्ठ , बिमलप्रभा बज्राचार्य , राजेन्द्र रंजित , शान्तराज शाक्य , देबकी श्रेष्ठ ,  यमुना श्रेष्ठ  यात ल्यःगु दु ।  परिषदया तःमुन्ज्याँ तत्कालिन नायः प्रा.प्रेमशान्ती तुलाधरयात संरक्षक क्वछिउगु दु । ल्यःज्या जुइ न्ह्यः या ज्याझ्वलय् काजिमान डंगोल, नारद बज्राचार्य , विमलप्रभा बज्राचार्य पिन्सं नुगःखँ तयादिल ।  सत्यमोहन जोशी लोक साहित्य भवन बखुँ बहालय् शुक्रबार जुउगु परिषदया  तःमुन्ज्याय् लोक साहित्य परिषदया संस्थापक व संरक्षक वाङमय शताब्दि पुरुष संस्कृतिविद् डा सत्यमोहन जोशीया भिं उसाँय् या कामना यासे राजेन्द्रमान बज्राचार्य गुरुजुं रत्नसम्भव धारणी स्तोत्र पाठ याना दिल ।","  २०७९ आश्विन २८, शुक्रबार "
भ्रष्टाचारीयात हाथ्या बीत उम्मेदवारी बियागु विराजया धापू ,"येँ क्षेत्र नम्बर ८ य् राष्ट्रिय स्वतन्त्र पार्टीपाखें प्रतिनिधि सभा सदस्यया उम्मेदवार विराजभक्त श्रेष्ठं भ्रष्टाचार व भ्रष्टाचारीतयत हाथ्या बीत हे थम्हं उम्मेदवारी बियागु धयादीगु दु । झीगु सःलिसे खँ ल्हासें पूर्व बागमती प्रदेश सभासद् व आसन्न संसदीय निर्वाचनय् प्रतिनिधि सभा सदस्यया उम्मेदवार श्रेष्ठं धयादीगु खः । ‘आः झी भ्रष्टाचारीया खँ न्यनाः लापा जक थाइपिं मनू मखु, झीगु थासय् विधिया शासन झीसं हे स्थापना यायेगु खः । भ्रष्टाचार व भ्रष्टाचारीयात हाथ्या बीत हे जिं उम्मेदवारी बियागु खः’ श्रेष्ठं धयादिल । लिसें थम्हं, बागमती प्रदेश सभामार्फत सयेकागु, संसदीय अभ्यास, अनुभव व ज्ञानयात प्रतिनिधि सभाय् सशक्त सदुपयोग यायेगु नं श्रेष्ठं धयादिल । बागमती प्रदेश सभाया न्हापांगु कार्यकालय् व्यक्तिगत सिकाई व समग्र संघीयता कार्यान्वयनया पक्ष तसकं फलदायी जूगु धासें अनुभव व सिकाइया सदुपयोग प्रतिनिधि सभाय् यायेगु वयकलं धयादिल । ‘प्रदेश सभासद कथं ल्यायम्ह, मिसा, मस्त, जनजाति, आदिवासी, अल्पसंख्यकलिसें शिक्षा, स्वास्थ्य, खेलकुद, पर्यावरण, संस्कृति, सम्पदाया संरक्षण व विकासय् सक्रिय भूमिका म्हितुसें बजेट, कानून अले नीति निर्माणय् शशक्त भूमिका म्हितेत ताःलात । आः संघीय संसद अन्तर्गतया प्रतिनिधि सभा मार्फत न्हपाया अनुभवया सशक्त सदुपयोग याये’ श्रेष्ठया धापू खः । आः श्रेष्ठ चुनाबी प्रचारया झ्वलय् घरदैलो ज्याझ्वलय् व्यस्त जूगु दु । घरदैलो कार्यक्रमय् थः विशेष कथं क्षेत्र नम्बर ८ या स्थानीय जनताया समस्या व अपेक्षा न्यनेगुलिइ .केन्द्रीत जुयागु वयकलं जानकारी बियादिल । प्रदेश सभाया पूर्व सदस्य श्रेष्ठ ल्यायम्ह पुस्ताय् लोकं ह्वाःम्ह नेता कथं काः । येँ क्षेत्र नम्बर ८य् विशेष कथं स्वतन्त्र पार्टीया उम्मेदवार श्रेष्ठ व नेकपा (एस) या उम्मेदवार जिबनराम श्रेष्ठ दथुइ कडा धेंधें बल्लाः जुइगु अनुमान जुयाच्वंगु दु । थ्व हे क्षेत्रय् जनता समाजवादी पार्टी नेपालया कुसा चिंपाखें मनोज नेवाः खड्गीं नं उम्मेदवारी बियादीगु दु ।","  २०७९ आश्विन २९, शनिबार "
न्हूदँ समारोह समितिं सत्यमोहन जोशीया भिं उसायया कामना यासें नापलात,"       किस्ट मेडिकल कलेज तथा शिक्षण अस्पतालया आइसीयु वार्डय् वासः याका च्वनादिम्ह शताब्दी पुरुष सत्यमोहन जोशीयात म्हिगः न्हूदँ राष्ट्रिय समारोह समिति ११४३ या नायः प्रा.डा. नरेशमान बज्राचार्य लिसें समारोह समितिया दुजःपिन्सं नापलानाः वयकःया भिं उसायया कामना यानादिग दु ।  समारोह समितिया सल्लाहकार समितिया कजि भुतपूर्व राज्यमन्त्री तीर्थराम डंगोल, येँ महानगरपालिकाया प्रवक्ता लिसें १७ वडाया वडाअध्यक्ष नविन मानन्धर व दुजःपिन्सं थथे जोशी व वयकःया छोजः पिन्त नापलानादिगु खः ।  सच्छि व स्वदँ दुम्ह जोशी वंगु नीस्वन्हू न्ह्यः निसें यलया इमाडोलय् च्वंगु किस्ट मेडिकल कलेज व शिक्षण अस्पतालय् वासः याकाच्वनादिगु दु । थ्व इलय् वयकःया उसाँय् तच्वकं स्यंनाच्वंगु खँ अस्पतालं जानकारी ब्यूगु दु ।","  २०७९ आश्विन २९, शनिबार "
न्हूदँया ज्याझ्वलय् प्रधानमन्त्री देउवा वइगु,         प्रधानमन्त्री शेरबहादुर देउवायात नेपाल सम्बत् न्हूदँ राट्रिय समारोह समिति ११४३ या दुजःपिन्सं नापलाना येँया बसन्तपुरय्  न्हूदँया ज्याझ्वलय् वयेत इनाप याःगु दु ।  समारोह समितिया नायः प्रा.डा. नरेश बज्राचार्यया नेतृत्वय् वंगु छगू पुचलं शुक्रबार सुथय् प्रधान मन्त्री निवास बालुवाटारय्  नापलाना न्हूदँ ११४३ या लसताय् कछलाथ्व पारुया ( कार्तिक ९ गते) बसन्तपुरय् जुइगु भिंतुना सभाय् मू पााहाँ कथं ब्वति कायेत नायः प्रा.डा. बज्राचार्य इनाप यानादिगु खः ।  अथे हे नेपाल सम्बत यात सम्मान याये कथं सरकारं थीथी ज्या यायेत न्ह्यय्गू बुदेँ पौं नं लः ल्हाःगु खः । थथे समारोह समितिं लः ल्हाःगु पौं लः ल्हानाकासें प्रधामन्त्री देउवां थःपिंन्सं सकल लिसें सहलह ब्याका नेपाल सम्बतयात कयाः ज्या यायेगु बचं बियादिगु खः ।,"  २०७९ आश्विन २८, शुक्रबार "
शताब्दी पुरुष सत्यमोहन जोशीया दुखद स्वर्गारोहण,"             किस्ट मेडिकल कलेज तथा शिक्षण अस्पतालया आइसीयु वार्डय् वासः याका च्वनादिम्ह शताब्दी पुरुष सत्यमोहन जोशी थौं आइतवाः सुथय् ७ बजे जुयाः ९ मिनेट वंगु इलय् स्वर्गारोहण जुल ।  वयकया म्हसुखः मदयेका वंगु असोज ७ गते किष्ट अस्पतालय्  भर्ना जुयादिगु खः । विंसं१९७७ वैशाख ३०, यलय् जन्म जूम्ह वयक सच्छि व स्वदँ दुम्ह खः ।  अबु शंकरराज जोशी व मां राजकुमारी नुगलदेवीया काय् दिवंगत जोशीया जहान राधादेवी जोशी ९७ दँ क्यंम्ह खः । वयकया कायपिं अणुराज, डा हेमन्तराज, खगेन्द्रराज, डा  पूर्णराज व म्ह्यायपिं  नर्वदेवी, कावेरी, गंगा, खड्गलक्ष्मी नापं च्याम्ह सन्तान दु ।  १०३ दँया जोशीया अन्तिम संस्कार यायेगु नितिं आः अस्पतालय् वयकःया छेँजःपिं दथुइ वयकलं थःगु शरिर किस्ट अूस्पतालयात अध्ययन यायेत लःल्हाना दीगुलिं आः सहलह जुयाच्वंगु दु । नेपाःया कला, साहित्य, संस्कृति, भाषा आदि वाङ्मयया फुक्क ख्यलय् सत्यमोहन जोशीया योगदान अतिकं न्ह्यथनेबहः जू ।  वय्कःया थुगु ज्वः मदुगु योगदानया कदर यासें नेपाः सरकारपाखें वंगु वि।सं २०७४ वैशाख २१ गते वय्कःयात वाङ्माय शताब्दीपुरुष या उपाधि लःल्हाःगु खः । नेपाः राज्यपाखें हे वय्कःयात प्रदान याःगु थ्व दकलय् उच्चस्तरीय सम्मान खः । थ्वहे भवलय् वय्कः उमेरया ल्याखं सछिदँय् क्यंगु झ्वलय् नेवाः जागरण मञ्चया संयोजनय् नेवाः समुदायपाखें नें.सं.११३७ यंलागा दशामि विं.सं. २०७४ भदौ ३०  शनिवाः कुन्हु तःजिक वय्कःया हनेज्या जुउगु  खः ।  वयकया सलंसः कृति पिहाँ वःगु दु । वयकयात नइ प्रकाशन व त्रिमुर्ति निकेतन या नरेन्द्रराज प्रसाई व इन्दिरा प्रसाई या कुतलं शताब्दि पुरुष घोषणा याःगु खःसा नेपाल सरकारं वाङ्मय शताब्दी पुरुष या उपाधि देछागु खः । वयकया असामयिक स्वर्गारोहणं नेपाःया साहित्य संस्कृति वाङमय ख्यलय् तधंगु क्षति जुउगु दु । ","  २०७९ आश्विन ३०, आइतबार "
दान्यहिरा सिरपा आःयात स्थगित जुल,नेपालभाषा एकेडेमीया ग्वसालय् दँयदं बिया वया च्वंगु दान्यहिरा सिरपा थुगुसिइ वाङमय शताब्दि पुरुष अतिकं हनेबहम्ह अति विशिष्ट संस्कृतिविद् डा सत्यमोहन जोशीया नापनापं संगीतकार मनराजा नकःमि व विज्ञान प्रविधि पाखे डा केशरी लक्ष्मी मानन्धरयात बिइगु घोषणा जुउगु खः ।  थ्वहे वइगु कौलागा चर्हे कार्तिक ६ गते बिइगु कथं ग्वसाः ग्वयातःगु खःसा नेपाःया साहित्य व संस्कृतिया ख्यलय् ज्वमदुगु योगदान दुम्ह डा जोशी  दिवंगत जुउगु दुख या थ्व इलय् आःयात नेपालभाषा एकेडेमीपाखें थ्व सिरपा ज्याझ्वः स्थगित याःगु दु ।  दिवंगत शताब्दि पुरुष जोशी  नेपालभाषा एकेडेमीया पुलांम्ह चान्सलर खः सा  उगु एकेडेमीया संरक्षक जुया  च्वना दीम्ह खः । आःयात स्थगित जुउगु थ्व दान्यहिरा सिरपा ज्याझ्वः छुं लिपा जक जुइगु खँ एकेडेमीपाखें जानकारी बिउगु दु । नेपालभाषा एकेडेमीया ग्वसालय् दँयदं बिया वया च्वंगु दान्यहिरा सिरपा थुगुसिइ वाङमय शताब्दि पुरुष अतिकं हनेबहम्ह अति विशिष्ट संस्कृतिविद् डा सत्यमोहन जोशीया नापनापं संगीतकार मनराजा नकःमि व विज्ञान प्रविधि पाखे डा केशरी लक्ष्मी मानन्धरयात बिइगु घोषणा जुउगु खः ।  थ्वहे वइगु कौलागा चर्हे कार्तिक ६ गते बिइगु कथं ग्वसाः ग्वयातःगु खःसा नेपाःया साहित्य व संस्कृतिया ख्यलय् ज्वमदुगु योगदान दुम्ह डा जोशी  दिवंगत जुउगु दुख या थ्व इलय् आःयात नेपालभाषा एकेडेमीपाखें थ्व सिरपा ज्याझ्वः स्थगित याःगु दु ।  दिवंगत शताब्दि पुरुष जोशी  नेपालभाषा एकेडेमीया पुलांम्ह चान्सलर खः सा  उगु एकेडेमीया संरक्षक जुया  च्वना दीम्ह खः । आःयात स्थगित जुउगु थ्व दान्यहिरा सिरपा ज्याझ्वः छुं लिपा जक जुइगु खँ एकेडेमीपाखें जानकारी बिउगु दु ।,"  २०७९ आश्विन ३१, सोमबार "
थुकथं जुइ शताब्दि पुरुष सत्यमोहन जोशीया अन्तिम् संस्कार एवं श्रद्धान्जलि ज्याझ्वः ,किस्ट मेडिकल कलेज तथा शिक्षण अस्पतालय् वासः याकयाकुं थःगु देह त्याग यानादीम्ह शताब्दि पुरुष सत्यमोहन जोशीया अन्तिम् संस्कार एवं श्रद्धान्जलि ज्याझ्वः सुथय् ९:४५  - १०:४५ निसें अस्पतालं  पार्थिव शरिर सुरक्षित याना तयेगु प्रविधि छ्यलेत काइग खँ यल महानगरपालिका या मेयर चिरिबाबु महर्जनं जानकारी बिउगु दु ।  मेयर महर्जनं जानकारी बिउकथं सुथसिया १०:४५ निसें ११:३० तकया दुने  परिवारया तर्फं हिन्दु धर्म परम्परा अनुसार संस्कार याइगु खँ दु । वयांलिपा सुथसिया ११:३० लिपा किस्ट अस्पताल परिसरय् अस्पतालया तर्फं श्रद्धान्जलि देछाइगु जुउगु दु ।  वयांलिपा न्हिनसिया १२:३० निसें  ४ बजेतक  ललितपुर महानगरपालिका परिसर पुल्चोकय् अन्तिम् श्रद्धान्जलि या निंतिं तइगु जुउगु दुसाः वयां लिपा पार्थिव शरिर किस्ट मेडिकल कलेज तथा शिक्षण अस्पतालयात लःल्हाइगु जुउगु दु ।  शताब्दि पुरुष सत्यमोहन जोशीया इच्छा कथं वयकया शरिर चिकित्सा विज्ञानय् अनुसन्धान या निंतिं छ्यलेत थुकथं शरिर लःल्हाइगु खँ नं मेयर महर्जनं जानकारी बिया दिल ।,"  २०७९ आश्विन ३०, आइतबार "
 युगनायक शताब्दि पुरुष सत्यमोहन जोशीया जातः च्याका अन्तिम् संस्कार ,"      नेपाः देय् या साँस्कृतिक पुनरजागरणया नितिं ज्वःमदुगु योगदान बियादीम्ह युगनायक राष्ट्रया गौरव , नेपाल संबत् आन्दोलनया अभिभावक संस्कृतिबिद वाङमय शताब्दी पुरुष सत्यमोहन जोशीयात नेवातय्गु मंका ध्वाँय् स्वायत राज्यया ध्वाँय् फयेका अन्तिम श्रद्धाञ्जली देछागु दु ।  जनकवि दुर्गालाल  श्रेष्ठ व नेवाः न्ह्यलुवाः मल्ल के. सुन्दरं थथे वयकःया सिम्हय्  ध्वाँय् फायेका श्रद्धाञ्जली देछागु खः । अन्तिम् श्रद्धान्जलि देछायेत वयकया पार्थिव शरिर यल महानगरपालिका परिसरय् तयातःगु इलय् नेपाःया प्रधान मन्त्री शेर बहादुर देउबा , भुतपूर्व प्रधान मन्त्री झलनाथ खनाल लिसे लिसें अापालं विशिष्ट व्यक्तित्वपिन्सं श्रद्धान्जलि देछागु खः ।  थ्वहे झ्वलय् यलया मेयर चिरिबाबु महर्जन सुथंनिसें हे श्रद्धान्जलि स्थलय् दुउगु खःसा येँया मेयर बालेन शाह व उपमेयर सुनिता डंगोल नं श्रद्धान्जलि देछायेत वःगु खः । वयकःयात श्रद्धाञ्जली देछायेगु नितिं थौं आइतवाः सुथय् १२.३० बजे निसें ४ बजे तक यल  महानगरपालिया परिसरय् पार्थिव शरिर तःगु खःसा वया लिपा सिम्ह किष्ट अस्पतालयात लः ल्हाःगु खः । अनंलिपा वयकया कायपपिन्सं यलया शंखमुलया घाटय् दिवंगत जोशीया जात यात दागबत्ती बिया अन्तिम संस्कार पुवंकुगु खः । Reply Forward","  २०७९ आश्विन ३०, आइतबार "
""" पानबती” फिल्मया छम्ह निर्माता जागरण मञ्चया संस्थापक दुजः ईश्वर डंगोल मन्त","     नेवाः ल्याय्म्ह पुस्ताया कुतलय् झिदँझिनिदँति न्ह्यः निस्वंगु नेवाः जागरण मञ्चया स्थापनाकालनिसें क्रियाशील जुयाच्वंम्ह व्यक्ति ईश्वर डंगोल सोमबार बहनी झिंछता त्या इलय् मन्त । वय्कःया छेँजःपिन्सं ब्यूगु जानकारी कथं वय्कः म्हिगः वासः याकेगु झ्वलय् मनमोहन अस्पतालय् मदुगु खः । येँया प्याफलय् खुकुरी क्राफ्ट नांयागु पसः दुम्ह ईश्वर डंगोलं "" पानबती” नांयागु नेवाः फिल्मय् नं लाय्तःगु खः ।  मदुम्ह डंगोल नेवाः जागरण मञ्चया संस्थापक दुजः खःसा मञ्चं न्ह्याकूगु थीथी ज्याझ्वलय् वय्कः अतिकं सक्रिय व्यक्तित्व खः ।मदुम्ह डंगोल ६३ दँया खःसा वय्कःया अन्तिम संस्कार थौं मंगलवा सुथय् पशुपति दीपय् जूगु दु । डंगोलया जहानलिसें निम्ह म्ह्याय् व छम्ह काय् दु ।","  २०७९ कार्तिक १, मंगलबार "
न्हूदँ  तःजिक हनेत  न्हूदँ समारोह समितिया इनाप,         नेपाल सम्बत राष्ट्रिय न्हूदँ समारोह समिति ११४३ या नायः प्रा.डा. नरेशमान बज्राचार्यं वाङ्गमय शताब्दि पुरुष अति विशिष्ट संस्कृतिविद् सत्यमोहन जोशी दिवंगत जुउगु कारणं थुगुसिइ न्हूदँ हनेगु  जुइमखु धका हल्ला जुया च्वंगुया लिसः कथं मंगलवाः सुथय् छगू विज्ञप्ति पितब्यूसे  न्हूदँ महनेगु छुं ग्वसाः मदुगु जानकारी बिसे थुगुसीया न्हूदँ सदां थेंहे हनेत सकलसित इनाप यानादीगु दु । वय्कलं न्हूदँया तयारीया नितिं समारोह समितिं थीथी ज्या न्ह्याकावयाच्वंगु जानकारी न बियादिल ।  वयकलं न्हूदँ राष्ट्रिय पर्व जक मजुसे नेपाःया संस्कृति जूगुलिं न्हूदँ व थ्वलिसे स्वाःगु स्वन्ति नखः स्वन्हुयंकं झ्वःलाक्क हनेत नं इनाप यानादीगु दु ।  लिसें भाजु बज्राचार्यं उगु विज्ञप्तिपाखें सकलसित मदुम्ह वाङ्मय शताब्दी पुरुष संस्कृतिविद् युगपुरुष सत्यमोहन जोशी मदुगु दुःखयात थ्व दँय् शक्ति कथं न्ह्यःने यंकाः न्हूदँ ज्याझ्वः न्हापालिपासिबें जनचेतना थनेगु कथं व नेपाःया मौलिक राष्ट्रिय सम्बत नेपाल सम्बत हलिंन्यंकं च्वनाच्वंपिं नेपाःमिपिन्त भिंतुना बिइगु कथं व नेपाल सम्बत राष्ट्रिय सम्बत धायेधुंकाः सरकारपाखें यायेमाःगु ज्या याकेगु नितिं दबाब बिइगु कथंया ज्याझ्वः यायेत नं इनाप यानादीगु दु ।,"  २०७९ कार्तिक १, मंगलबार "
निर्देशक सुरेन्द्र मानन्धरया निपु म्ये पितब्वज्या,"    सन्चारकःमि विशेष याना समयबजि सिरियलया अभिनय व निर्देशनया कारणं चर्चितम्ह सुरेन्द्र मानन्धरया निर्देशनय् निपु म्येया म्युजिक भिडियो पिहाँ वःगु दु ।  नेवाः एचडी टिभिइ जुउगु छगू ज्याझ्वःया दथुइ उगु निपु म्येया म्युजिक भिडियो पितब्वज्या जुउगु खःसा निपु म्ये मध्ये छपु म्येहालामि अन्जन श्रेष्ठया यो सःसः मां व म्येहालामि ताराराम मुनकःमि या गुलिजक हिसि मदुम्ह छि खः । ताराराम या म्येय दिपा महर्जनं नं सः बियादीगु दु ।  थ्व निपुं म्येया म्युजिक भिडियो सुरेन्द्र मानन्धरं निर्देशन यानादीगु खःसा छायाँकन अमन महर्जन व सम्पादन इन्द्र मानन्धरं यानादीगु खः । निपु म्ये मध्ये यो सःसः मां म्ये दुने म्येहालामि अन्जन श्रेष्ठया नापनापं सरस्वति मानन्धर , श्रीजना कपालि व सुरेन्द्र मानन्धरं नं अभिनय यानादीगु दु ।  थ्व म्ये निर्देशक मानन्धरं हे च्वयादीगु खःसा अन्जन श्रष्ठ व सुरेन्द्र मानन्धर जाना लय चिनादीगु खः । अथेहेतुं मेगु म्ये गुलि हिसि मदुया च्वमि आनन्द बज्राचार्य , लय चिनामि अनिल तुलाधर खः ।  थ्व म्येय् किरण जोशी व रोशनी श्रेष्ठं अभिनय यानादीगु दु । निपु म्ये मध्ये यो सःसः मां या प्रिमियर नेपालभाषाया न्हापांम्ह म्युजिक भिडियो निर्देशक व सिने पत्रकार विजयरत्न असंबरे व गुलि हिसि मदु छि या पितब्वज्या नेपाल प्रहरीया पूर्व एआइजि बिजयलाल कायस्थं यानादिल ।  निर्देशक मानन्धरं लसकुस यानादीगु पितब्वज्या ज्याझ्वलय् म्येहालामिपिं अन्जन श्रेष्ठ व ताराराम मुनकःमि पिन्सं म्येया बारे थःगु अनुभव कनादिल ।  पितब्वज्या जुउगु म्युजिक भिडियो यात दुवालेगु झ्वलय् पेजथ्री पत्रिकाया सम्पादक दर्शनवीर शाक्यं म्येया थीथी पक्ष कुला दिलसा नेवाः फिल्म सोसाइटीया नायः सन्चारकःमि विराजकाजी राजोपाध्यायं नेपालभाषाया म्युजिक भिडियो परम्परा बारे न्ववाना दिल । अथेहेतुं मेम्ह पाहाँ विजयरत्न असंबरें नेवाः संकिपायात लजगा कथं विकास यायेमाल धका धयादिल ।","  २०७९ कार्तिक १, मंगलबार "
न्हूदँ समारोह समितिं बागमती प्रदेशया मूख्यमन्त्री  नापलात,"         नेपाल सम्बत राष्ट्रिय न्हूदँ समारोह समितिं बागमती प्रदेशया मूख्यमन्त्री राजेन्द्र पाण्डेयात नापलाःगु दु । नेपाल सम्बत न्हूदँयात कयाः थीथी कथंया सहलह ब्याकेत  बुधवाः सुथय् समारोह समितिं मुख्यमन्त्री नाप लाःगु खः ।  समितिया नायः प्रा.डा.नरेशमान बज्राचार्य लिसें सल्लाहकार समितिया संयोजक पुलांम्ह मन्त्री तीर्थराम डंगोल, बागमती प्रदेशया मन्त्री बसन्त मानन्धर लिसे  समारोह समितिया दुजःपिन्सं मुख्यमन्त्री नापलाःगु खः ।  समिति पाखें मूख्यमन्त्री पाण्डेयात नेपाल सम्बत यात कयाः प्रदेश सरकार पाखें यायेमाःगु ज्याया बारे नं छगू ध्यानाकर्षण पौं लःल्हागु खः । अथे हे वयकःयात न्हुदँया लसताय् जुइगु भिंतुना सभा व र्यालिइ ब्वति कायेत नं इनाप पौं लःल्हागु खः ।   बुधवाः हे सुथय् येँया नेपाः ब्याकेटय् स्वन्ति नखः स्वन्हू यकं हनेगु बिषलय् जुगु सहलह  ज्याझ्वलय् नेवाः तसें न्हापां निसें सुथय् क्यनाच्वंगु तिथि या अाधारय् नखः हनिगु जुउगुलिं अथे हे यायेत न इनाप यानादिल  । नायः नरेश बज्राचार्यं स्वन्ति छसिकथं हनेत इनाप यासें नखः हनेत न्हिं माः तर साइत म्वाः धइगु बिचाः तयादिगु खः ।  वयकलं भिंगु ज्या यायत व संस्कृति पर्व हनेत ब्यबहारीक कथं न्हयायेमाःगु खँय् नं बः बियादिगु खः । थुगुसिइ स्वन्ति छसिकथंकार्तिक ८ गते लक्ष्मीपूजा कार्तिक ९ गते म्हपूजा व कार्तिक १० गते किजापूजा कथं हनेत नं इनाप यानादिगु खः ।","  २०७९ कार्तिक २, बुधबार "
स्वन्ति नखः स्वन्हू यंकं हनेगु तयारी,     स्वन्ति नखः स्वन्हू यंकं हनेगु नितिं न्हूदँ समारोह राष्ट्रिय समितिं छगू ज्याझ्वःयाइगु जुगु दु । नेपाल सम्बत राट्रिय न्हूदँ समारोह समिति ११४३ या ग्वसालय् उगु ज्याझ्वः जुइत्यंगु खः ।  उगु ज्याझ्वः पाखें स्वन्ति नखः स्वन्हू यंकं हनेत इनाप यायेगु खँ समारोह समितिं जानकारी बिउगु दु । समितिं  उगु ज्याझ्वः बुधवाः सुथय् ७.३० बजे येँया नेपाः ब्याकेटय् यायेत्यंगु खँ या जानकारी बिउगु खः ।  ज्याझ्वलय् समारोह समितिया नायः लिसें पं.प्रा.डा.नरेशमान बज्राचार्य स्वन्ति नखः स्वन्हू यंकं हनेगु खँयात कया नुगः खँ तसें सार्वजनिक कथं इनाप याइगु जुगु दु ।,"  २०७९ कार्तिक १, मंगलबार "
﻿नेवाः देय् दबूया संरक्षक व सल्लाहकारपिन्त हन,"           नेवाः तयेगु राष्ट्रिय संगठनया रुपय् धस्वाना च्वंगु संस्था नेवाः देय् दबूपाखें छगू ज्याझ्वः याना थः सल्लाहकारपिं व संरक्षक पिन्त हनेगु ज्या  जुउगु दु । नेवाः देय् दबू या संरक्षक नेवाः न्ह्यलुवाया नापनापं नेपालभाषा एकेडेमीया भाइस चान्सलर मल्ल के सुन्दर मूपाहाँ कथं झायादीगु उगु हना ज्याझ्वः नेवाः देय् दबूया नायः पवित्र बज्राचार्यया सभानायसुइ न्ह्याःगु खः ।  बुधबार पर्यटन बोर्डया हलय् जुउगु थ्व ज्याझ्वलय् दबूया सल्लाहकारपिं निम्ह मध्ये जीवनराम श्रेष्ठ संस्कृति,पर्यटन तथा  नागरीक उड्ययन  मन्त्री व राजेन्द्र प्रसाद श्रेष्ठ संघिय मामिला तथा सामान्य प्रशासन मन्त्री नियुक्त जुया दीगुलिं वयकपिन्त भिन्तुना देछासे हनेगु ज्या जुउगु खः । उकिया नापनापं दबुया कवः नेवाः ल्याय्म्ह दबूया मूछ्यान्जे जुया च्वनादीम्ह सुनिता डंगोल मयजु येँ महानगरपालिकाया उपमेयर जुयादीगुलिं भिन्तुना देछागु खः ।  नेवाः देय् दबूपाखें थः जः दुजःपिं राज्यया नीति निर्माण तहलय् थ्यंगुलिं लसता प्वंकुसे भिन्तुना देछा या नापनापं हनेज्या याःगु खः । हना लःल्हाना काये धुंका संघिय मामिला मन्त्री राजेन्द्र प्रसाद श्रेष्ठं देश संघिय शासन प्रणालि वने धुंका शिक्षा प्रणालि नं थुकथं हे न्ह्यायेमा धका जोड बियागु खँ न्ह्यथना दिल ।  मेम्ह मन्त्री संस्कृति पर्यटन मन्त्री जीवनराम श्रेष्ठं नेपाःदेय् संस्कृति व पर्यटन क्षेत्रय् तसकं तःमिगु देश खः धका धासे विशेष याना स्वनिगः या सम्पदा धइगु नेवाः तयेगु म्हसिका खः धका धयादिल । अथेहेतुं उपमेयर डंगोलं थः पदय् दत्तले  येँ महानगरपालिका सदां नेवाः व नेवाः संस्कृति सम्पदाया पक्षय् ज्या याना च्वनि धका धयादिल ।  अथेहेतुं वंगु २०७८ चैत्र महिनाय् धरानय् जुउगु तःमुन्ज्या पाखें ल्यःज्या जुया वःगु ज्यासना पुचःया निर्णय कथं  दबूपाखें सल्लाहकार मनोनित जुयादीपिं राजेन्द्र प्रसाद श्रेष्ठ, जीवनराम श्रेष्ठ, तिर्थराम डंगोल,गीताभक्त जोशी,मुक्ति प्रधान,डा पुष्पराज राजकर्णिकार,डा महेशमान श्रेष्ठ, प्रा डा त्रिरत्न मानन्धर,त्रिरत्न शाक्य,सुवर्णकेशरी चित्रकार, दिनेश श्रेष्ठ,राजेन्द्र मल्ल पिन्त सल्लाहकार ल्यःयागु या चिं कथं पौ लःल्हागु खः सा वहे ज्याझ्वलय् संरक्षक कथं वाङमय शताब्दि पुरुष अतिकं हनेबहम्ह सत्यमोहन जोशी व दबूया निवर्तमान नायः नरेश ताम्रकार व  नेवाः न्ह्यलुवाया नापनापं नेपालभाषा एकेडेमीया भाइस चान्सलर मल्ल के सुन्दर पिन्त वयक पिनिगु मनोनयन पौ लःल्हागु खः ।","  २०७९ भाद्र ८, बुधबार "
बागमति भाईया ए मयजु पिदन,"बा गमति खुसि सफाइ अभियन्ताया रुपय् नांजाम्ह सुन्दरमान श्रेष्ठ यात अापासिनं बागमति भाई धका म्हसिकेगु याः । बागमति भाई धका बिस्कं म्हसिका दुम्ह सुन्दरमान श्रेष्ठ छम्ह कवि व च्वमिया रुपय् नं पलाः न्ह्याकाच्वंम्ह व्यक्तित्व खः । वयकया आः तकया दुने पिरोलिरहेका यादहरु , शंखधर लगायतया कृति पिदने धुंकल सा वयकलं हे च्वयादीगु "" ए ... मयजु ” धाःगु म्येया म्युजिक भिडियो शुक्रबार छगू ज्याझ्वःया दथुइ पितब्वज्या जुउगु दु । थ्व म्ये सतिश महर्जन व शुद्ध लक्ष्मी श्रेष्ठं हालादीगु खः । नांजाम्ह संगीतकार जुगल डंगोलं लय् चिनादीगु थ्व म्येया म्युजिक भिडियो या निर्दशन राम श्रेष्ठं यानादीगु खः । थुके राम श्रेष्ठ व आकृति महर्जनया मू भुमिका दुगु थ्व म्युजिक भिडियो या छायाँकन व सम्पादन लक्ष्मण श्रेष्ठं यानादीगु खः । थ्व म्युजिक भिडियो पितब्वज्याय् विशिष्ट शाश्त्रिय संगीतज्ञ धनबहादुर गोपालि मूपाहाँ कथं झायादीगु खःसा वयकलं हे म्येया पितब्वज्या नं यानादीगु खः । नेवाः साधना कला केन्द्रया ग्वसालय् जुउगु पितब्वज्या उगु हे संस्थाया नायः नापं म्येच्वमि सुन्दरमान श्रेष्ठया सभानायसुइ जुउगु खः । ज्याझ्वलय् मूपाहाँ गोपालिं संगीत साधनाय् त्यानु मचासे पलाः न्ह्याके पुसा जक संगीतख्यलय् पलाः क्वातुके फइधका धयादिल । अथेहेतुं विशिष्ट पाहाँ विजयरत्न असंबरें नेवाः संगीतख्यःया नापनापं म्युजिक भिडियो ख्यः नं न्हियान्हिथं तब्या जुयावया च्वंगुलिं छखे लसता प्वंकेमाःथें च्वना च्वंगु दुसाः मेखे थ्व ख्यःयात बल्लागु लजगा कथं काये धाःसा फयाच्वंगु मदुनि धका धयादिल । ज्याझ्वलय् ग्वसाखलःया छ्यान्जे म्येहालामि रोजि श्रेष्ठ डंगोलं लसकुस न्वचु तयादीगु खः । अथेहेतुं लय् चिनामि जुगल डंगोल , भाषा वपज्ञ पौभा सायमि पिन्सं नं नुगःखँ तयादीगु खः ।  ","  २०७९ भाद्र १०, शुक्रबार "
नेवाः कलाकःमि मुना तिज म्ये पिकाल,"       हिन्दु नारीहरुको महान चाड धका धयातःगु हरितालिका तिजया झ्वलय् दँयदस खस् नेपाली भाय्या आपालं म्ये व म्युजिक भिडियोत पिहाँ वया च्वनि । अले अजागु म्ये व म्युजिक भिडियो दुने नेवाः कलाकारत नं दुथ्याना च्वनि तर थुगुसिइ धाःसा छपू तिज म्ये अजागु पिदन गुगु म्येय् छम्ह निम्ह मखु मुकं नेवाः कलाकःमिया सहभागि जुया च्वंगु दु ।'  सुनिता जुनुं च्वयादीगु थ्व म्ये ""टिका चुरा नौगेडी” यात सुरेन्द्र श्रेष्ठं लसय् हनादीगु खः । रत्नशोभा महर्जन,दिपा श्रेष्ठ, रानीशोभा महर्जन,स्वस्ति महर्जन,सरिता महर्जन पिन्सं हालादीगु थ्व म्येया म्युजिक भिडियोलय्  सुनिता जुनुं हे हुलाप्याखं या कोरियोग्राफि यानादीगु खःसा परिकल्पना व निर्दशन नं सुनिता जुनुं हे यानादीगु खः ।  थुके सुनिता जुनु थः हे छम्ह मोडल कथं नं म्हितादीगु दुसाः वयकया नापनापं ""राजमति ” या हिरोइन हिसिला महर्जन अले नेवाः म्युजिक भिडियो ख्यलय् तसकं व्यस्तम्ह मोडल कलाकार आराध्य लक्ष्मी खडगी,सुलोचना श्रेष्ठ,अशोक कुमार मालि या नापनापं आपालं कलाकार पिन्सं अभिनय यानातःगु थ्व म्युजिक भिडियो या छायाँकन व सम्पादन सोहन मानन्धरं यानादीगु खः । रत्नशोभा महर्जन प्रोडक्शन पाखें निर्माण जुउगु थ्व भिडियो या निर्माता रत्नशोभा महर्जन हे खःसा निर्माण पुचलय् हिसिला महर्जन व मणिराज लवट नं दुथ्याना च्वंगु दु ।","  २०७९ भाद्र ११, शनिबार "
"युट्युबय् ""थ्व ला ग्यानापु स्टाइल”क्यना  वःगु दाँ कलाकार मानकृष्ण ‘वावा’यात  लःल्हात","ईलोहं प्रकाशनया युट्युू्बय् नेपालभाषाया नांजाःम्ह कलाकार मानकृष्ण ‘वावा’या संकिपा ‘थ्व ला ग्यानापु स्टाइल’या भ्यूज छगू लख पूवंगु दु । थथे छगू लख पूवनाः जूगु आम्दानीया धेबा ५२ डलर व ईलोहं प्रकाशनपाखें मेगु दाँ तनाः मुक्कं झिनिद्वः तका कलाकार मानकृष्ण ‘वावा’यात लःल्हाःगु दु ।  छुं ई न्ह्यः निसें उसाँय् मदुगुया कारणं छेँय् हे वासः याकाच्वना दिम्ह कलाकारयात वय्कःया हे निवासय् वनाः ईलोहं प्रकाशनया प्रबन्ध निर्देशक नरेशवीर शाक्यं उगु दां लःल्हानादीगु खः । कलाकार मानकृष्ण नापलायेत भरत साय्मि, बालकृष्ण प्रजापति, रविन साय्मि, दिपक कपाली लगायतया पासापिं वय्कःया निवासय् वंगु खः । थ्व हे झ्वलय् देगः म्हिचा सफूया भरत साय्मि नं न्याद्वः तकाया आर्थिक ग्वहालि वय्कःयात लःल्हाःगु खः ।  नेवाः मनोरंजनया सामाग्री मुंकाः युट्युबपाखें आम्दानी जूगु व आम्दानी रकम प्रड्युसरयात लःल्हायेत  ताःलाःगु खँय् ईलोहं प्रकाशनया युट्युब च्यानल कजि दर्शनवीर शाक्यं लसता प्वंकूगु दु । वषकलं च्यानल मोनिटाइज जुयाः दाँ दुहांवःगु छुं ई न्ह्यः तिनि खः धकाः नं जानकारी बियादिल ।  नेपालभाषाया ख्यलय् ईलोहं प्रकाशन युट्युब च्यानल नं सकृय रुपं न्ह्यचिलाच्वंगु दुसा थुगु च्यानलय् नेवाः प्याखँ, म्ये व थी थी मनोरंजनया सामाग्री न्ह्यब्वयाच्वंगु दु । थ्व ला ग्यानापु स्टाइल दच्छि न्ह्याे लकडाउनया इलय् जून १९, २०२१य् युट्युबय् अपलाेड जूगु नेवाः संकिपा खः ।","  २०७९ भाद्र १५, बुधबार "
नेवा:देय दबूपाखें थीथी सिरपा क्वछित,"         नेवा:देय दबूया ग्वसालए दँय्दसं ल:ल्हाना वयाच्वंगु थीथी सिरपा थुगुसिइ नं लःल्हाइगु जुउगु दु । थगुने व नगुने कोरोनाया कारणं थ्व सिरपा ज्याझ्वः मजूगु खः ।  दय्ँदसं नेवा:देय दबूया बुसादँया लसताय् लःल्हाइगु थ्व थीथी सिरपा थुगुसिइ नीच्याक्वःगु बुसादँ हनेगु झ्वलय् लःल्हाइगु जुउगु दु । प्रसिद्ध समालोचक व नेवा:देय दबूया सल्लाहकार  डा पुष्पराज राजकर्णिकारया संयोजकत्वय् दुउगु सिरपा क्वछिना कवःया निर्णय कथं थुगुसिइ नारायण देवी समाज सेवा सिरपा नेवा:मिसा पुच:कास्की व गणेशराम लाछीयात लःल्हाइगु जुउगु दु । अथेहेतु नारायण देवि तीर्थ ब्यवसायिक सिरपा टोखा परम्परागत चाकु सरक्षण समाज,टोखायात व गिरीधरलाल सिरपा ख्वपया बिराट नेपालभाषा साहित्य सम्मेलन गुथी व अमेरिकाया नेवा:अमेरिकन दबूयात ल:ल्हाइगु खँ नेवाः देय् दबूया सल्लाहकार व विराट गुथिया पुंलाम्ह नायः त्रिरत्न शाक्यया फेसबुकपाखें पिहाँवःगु दु ।  नेवाः देय् दबूपाखें दय्ँदसं लःल्हाना वया च्वंगु थ्व सिरपाया निंतिं संघ संस्थापाखें सिफारिस यायेमाःगु वा थःम्हेसिनं हे सिरपाया निंतिं दावी यायेमाःगु चलन दु । थ्वहे चलन कथं संघ संस्था वा व्यक्तिं थः सिरपाया निंतिं योग्य धका दावी वा सिफारिस याइगु खः । थथे सिरपाया निंतिं दावी वा सिफारिस सहित निवेदन कायेगु पायछी मखु धका कुंखिना च्वंपिं नं दु । थ्व सिरपा नेपालभाषा ख्यलय्  बिउगु योगदानयात कया लःल्हाइगु जुउगुलिं आन्तरिक मुल्यांकनया लिधंसाय् हे सिरपा क्वछिमा थथे निवेदन कायेगु पायछी मखु बरु संघसंस्थापाखें सिफारिस कायेगु जक पायछी जुइ धका धाइपिं यक्व दु ।  ","  २०७९ भाद्र १३, सोमबार "
साहित्यकार व समालोचक अपर्णा प्रधानया छगू हे ज्याझ्वलय् प्यंगु सफू पिदन,"       नेपालभाषा साहित्य व सफू ख्यलय्  प्यंगु दशकया इतिहास क्वबिइ धुंकुगु कुतः पिकाक प्रकाशनया कुतलय्  साहित्यकार व समालोचक अपर्णा प्रधानया थीथी प्यंगु सफू पिहाँवःगु दु ।  थथे पिहावःगु प्यंगु सफुतिइ साहित्यकार व समालोचक अपर्णा प्रधानया चिबाखं मुना निगू सफू यान्त्रिकपुर व  ल्वहं द्यः, मेगु छगू  आत्मवृतान्त सफू ""पुनर्जन्म” व समालोचना  संग्रह ""प्रतिविम्ब” नांयागु सफू खः । वंगु विहिबार जुगः चर्हे खुन्हु च्वमि प्रधानया बुदिंया लसता लाका थथे सफू पितब्वज्या जुउगु खः ।  पितब्वज्या ज्याझ्वलय् महालक्ष्मी नगरपालिकाया मेयर हरिगोबिन्द श्रेष्ठं लुभु लागाय् सफूया विमोचन याना नेपालभाषाया साहित्यया विकास व श्रीवृद्धिया ज्याय् थःपिन्त नं दुथ्याकुगुलिं  कुतः पिकाक व च्वमि अपर्णा प्रधानयात सुभाए  बिसे भाषा, साहित्य, लिपि व संगीतया माध्यमं समृद्धि हासिल  जुउगुलिं महालक्ष्मी नगरपालिका थज्यागु बाँलागु ज्याय् सहकार्य यायेत सदां तयार धका धयादिल ।  पितब्वज्या जुउगु चिबाखं सफूयात कया नेपालभाषा एकेडेमीया सदस्य सचिव डा. पुष्पराज राजकर्णिकारं व मेगु सफूयात कया समालोचक पूर्णकाजी ताम्राकारं नुगःखँ तयादिलसा ज्याझ्वलय् साहित्यकारपिं  तिलक प्रकाश कायस्थ, कृष्णभक्त बोडे, विष्णु केशरी ताम्राकार,  ई. रामबहादुर श्रेष्ठ, विमल ताम्राकार लगायतं नुगःखँ तयादीगु खः । समालोचक च्वमि प्रधानया आःतकया दुने साहित्यया थीथी विधाया नीगुंगु सफू पिदने धुंकुगु दु  ","  २०७९ भाद्र १२, आइतबार "
काठमाडौं क्षेत्र ९ या चुनाव परिणाम न्हापान्हापा थें मजुइगु अनुमान,"        निर्वाचनया दिं न्ह्यने वःलिसे छखे थुके उम्मेदवार कथं ब्वति कया च्वंपिन्सं प्रचारप्रसारया लिपांगु दिं थःथःगु प्रचारया ज्या यात मतदाता पिनिगु नुगलय् स्वचाइ कथं थीथी पलाः ल्ह्वना न्ह्याना क्यंगु दुसाः थ्वहे प्रचारया अाधारय् येँया १२,२१ व २२ वडाय् लोकतान्त्रिक वामगठबन्धनया उम्मेदवार कल्पना धमला मेपिं उम्मेदवार सिबें न्ह्यने मतदाता पिनिगु नुगः सालेत ताःलागु दावी वयक लिसे स्वापु दुपिन्सं धागु दु ।   थुगुसिइ  जुइगु निर्वाचनय् येँया निर्वाचन क्षेत्र नं ९ खय् विचाः याना कथंया लिच्वः सिबें फरक लिच्वः वयफुगु खँ स्थानिय बासिन्दापिन्सं अनुमान याःगु दु । थ्व स्वंगुलिं वडाय् नेवा: जनसंख्या बहुमत दुउगु कारणं एमाले या कृष्ण गोपाल श्रेष्ठ त्याना वया च्वंगु क्षेत्र खः ।  थुगुसिइ वयकया निंतिं जनता समाजवादी या उम्मेदवार शर्मिला सुवाल डंगोल नं हाथ्या जुया खना च्वंगु दुसाः लोकतान्त्रिक वामगठबन्धनया उम्मेदवार पुर्ब मन्त्री समाज सेवी महिला अधिकारकर्मी कल्पना धमलाया स्थिति मेपिं सिबें बाँलाना च्वंगु खनेदु । छाय्धाःसां कल्पना धमला मन्त्री जूगु इलय् नैकापय् लः या  ब्यवस्थापन याना  मन त्याकेधुुंकुम्ह खः ।  उलिजक मखसे कोभिड- 19 महामारिया इलय् काठमाडौं या थीथी त्वालय् स्वास्थ्य  सेवा व खाद्यान्न सेवा या ज्याय् न्ह्यचिला दीम्ह खः । अथेहेतुं  रक्षा नेपाल नांयागु सामाजिक संस्थाया निंतिं वयकलं यानादीगु योगदान  व  येँया  कला सस्कृती प्रति वयकलं क्यना वया च्वनादीगु माया मतिना व थ्व ख्यलय् अझ अप्वः ज्यायायेगु इच्छा शक्तियात  मुल्यांकन याना थुगुसिइ काठमाडौं क्षेत्र ९ या जनता विशेष याना १२,२१ व २२ वडाया  नेवा: समुदायं थुगुसिइ कल्पना धमला यात हे भोट कुर्कि धइगु अनुमान यानातःगु दु ।.","  २०७९ मङ्सिर १, बिहिबार "
"अर्ग्यानिक नेवाः संकिपा "" गालय् वन ” पुष १६ गते थिमिइ क्यनिगु"," ख्वपया छगू साँस्कृतिक शहर थिमिया थिमि बेंक्वेट पार्टि पाएलेसय्  वइगु पुष १६गते शनिवार "" गालय् वन ” क्यनिगु  जुउगु दु ।उखुन्हु अन सुथसिया ८ ताः इलय् , ११ ताः इलय् , २ ताः इलय् व ५ ता इलय् याना मूक्कं प्यंगु शो क्यनिगु खँ थ्व संकिपाया व्यवस्थापक सुरेन्द्र श्रेष्ठं जानकारी बियादीगु दु ।  थौंकन्हे छगू मौलिक विषयवस्तु कःघानातःगु अर्ग्यानिक नेवाः संकिपा धका चर्चा जुया च्वंगु थ्व संकिपा एस स्क्वायर ईन्टरप्राईजेजया ब्यानरय् दयेकुगु खः । छगू फरक विषयबस्तु ज्वना दयेकुगु नेवाःसंकिपा “गालय् वन”   करिब सच्छि दँ ख्वपया नेवाः समाजय् जुउगु वास्तविक घटनाया लिधंसाय् दयेकुगु खः ।  बाखं , पटकथा, संवाद लेखक व म्ये च्वमि पुरुषोत्तम पक्का (चकलेट) खः  । थ्व संकिपा छगू मौलिकतां जाःगु संकिपा जुगुलिं स्वकुमि दथुइ चर्चाया विषय जुया वया च्वंगु दु । ख्वपय् दयेकुगु थ्व फिल्मया न्हापांगु शो ख्वपया हे बाराही मुभिज हलय् क्यंगु खः अनंलि लुभुइ कार्तिक १९ गते शनिबार व येँया CTC Mall या CDC Cinemas सुन्धाराय् कार्तिक २६ गते शनिबार क्यंगु खः । थ्व फिल्मया हिरोइन शोभा महर्जन खः ।  ""गालय् वन”या  निर्माता अजय दुलाल खः ।  मेक अप आशा तामाङ, संगीत पुर्णमान महर्जन, संगीत संयोजन जीवित महर्जन जल्मी , रेकर्डिङ र मिक्सिङ सुरेन्द्र श्रेष्ठ, गायक/गायिका पुर्णमान महर्जन व रत्न शोभा महर्जन, कला निर्देशन रेणु सुवाल, पार्श्व संगीत व डबिङ अन्जन श्रेष्ठ, ब्यवस्थापन सिताराम माक (मनका राजा) व सुरेन्द्र श्रेष्ठ, नृत्य निर्देशन रविता बाके, द्वन्द निर्दशन व सहायक निर्देशन लक्ष्मी प्रसाद भैल (ॐ बाबा) अले छायांकन व सम्पादक बाल कुमार मगरं यानादीगु खः । संकिपाया या मू कलाकारय् शोभा महर्जनया नापनापं वया जहान दुया किरण जोशी अले ससअबु या कमल प्रसाद भट्ट व माजु जुया मन्जु श्रेष्ठ जुया म्हितातःगु दु । अथेहेतुं पुरुषोत्तम पक्का (चकलेट), अन्नपुर्णेस्वरी श्रेष्ठ, राजेश गोसाईं, मनी मैंया प्रजापति, शुप्रभा गैजु, श्रृजना प्रजापति, विक्रम प्रजापति, रजत श्रेष्ठ, अजय दुलाल, महेश प्रकाश हाडा, पुर्ण कुमार अवाले, सिताराम माक(मनका राजा), विश्व नारायण भैल, रोशनी श्रेष्ठ, कमला बैजु, जीवन ट्वाति, जुन सितिखु पिन्सं नं अभिनय यानादीगु थ्व फिल्मयात नेवाः फिल्म ख्यलय् छगू बिस्कं पहया अर्ग्यानिक संकिपा धका धायेगु यानाहःगु दु ।  ","  २०७९ मङ्सिर १, बिहिबार "
"तसकं लोकंह्वागु "" सालुगु गाचा” म्येया किपालुमिया निर्देशनय् ""छम छम” या म्युजिक भिडियो पिदन ","          नेपालभाषाया संगीतख्यलय् तसकं लोकंह्वानाच्वंगु   "" सालुगु गाचा ” म्येया किपालुमि शैलेश श्रेष्ठ लुभुया निर्देशन व सिनेमाटोग्राफि दुउगु ""   छम छम ”  म्येया पितब्वज्या शुक्रबार लुभुं वेभ स्टुडियोस जुउगु दु ।  लुभुया नांजाम्ह कलाकःमि KBS Lubhoo केबिएस लुभुं प्रोडक्शन डिजायन यानादीगु थ्व भिडियो पितब्वज्या वयकया हे सभानायसुइ जुउगु खः । सभानायः केबिएस लुभुं लसकुस यायेगु झ्वलय् थःम्हं न्ह्याकागु संकिपा व म्युजिक भिडियो निर्माणया ज्या धइगु नेवाः संकिपा व संगीतख्यःया विकासया निंतिं छपला खः धका धासे थुके पलाः न्ह्याका वनेत सकसिया साथ मा धका धयादिल ।  ज्याझ्वलय् नेवाः भाय्या जक मखसे नेपाःया हे छम्ह अग्रज रंगकर्मि पवन जोशीं केबिएस लुभुयात चलचित्र विकासया ज्याय् मन क्वसायेका हःम्ह छम्ह न्हुम्ह अभियन्ता खः धका धासे नेवाः संकिपा व संगीतख्यःया निंतिं छम्ह ज्वमदुम्ह व्यक्तित्व धका धयादिल ।  अथेहेतुं नेपालभाषा म्युजिक भिडियोख्यःया न्हापांम्ह निर्देशक अग्रज सिने पत्रकार विजयरत्न असंबरें सालुगु गाचा छपु यइपुसेच्वंगु म्ये जुया पिदंथें छम छम नं लोकं ह्वायेमा धका भिंतुना दिसे नेवाः संगीत व संकिपाख्यलय् पिलूवःपिं न्हूपुस्ताया कलाकःमि पिनिगु पलाःयात च्वछाया दिल ।  ज्याझ्वलय् संसार्स अनलाइन मिडियाया क्रियटिभ डाईरेक्टर स्वतन्त्रसंसार महर्जनं संगीतख्यलय् बिस्कं सवाः दइगु म्ये  धका धासे नेवाः संगीत व संकिपाख्यःया विकासया उद्देश्य ज्वना हे थपिन्सं नेपालभाषा स्टार म्युजिक अवार्ड ग्वसाः ग्वया वया च्वनागु खँ कनादिल । ""छम छम” म्येया म्येहालामि कृष्ण महर्जनं संगीतख्यलय् थःम्हं यानागु कुतः यात सकसिनं येकिगु विश्वास प्वंकादिल । थ्व म्येया लय् चिनामि राजेश शाक्य  खःसा बाजं ग्वसामि अनिल तुलाधर खः अले  च्वमि बालकृष्ण महर्जन खः ।  थुके जय रक सुशील महर्जन, रोजिशा महर्जन,सरोज महर्जन , रीना श्रेष्ठ व इशा थापा मगरयाया नापनापं विद्या मान नेमकुल व KBS lubhoo पिन्सं अभिनय यानादीगु दु । थुकिया पोस्ट प्रोडक्शन या सकतां ज्या लुभुं वेभ स्टुडियोस जुउगु खः । विजय मास्किं रेकर्डिंग यानादीगु थ्व म्येय् सेक्सोफोन वादनय् ज्वमदुम्ह अमर संगीतकार शुभबहादुरया सेक्सोफोन थानादीगु खः ।","  २०७९ मङ्सिर ३, शनिबार "
 छम छम पाउजु धुंका कृष्ण महर्जनया जवंखवंया पंगः चिइका म्ये रेकर्ड जुल," नेपालभाषाया संगीतख्यलय् पिलूवःपिं न्हू पुस्ताया म्येहालामि मध्ये छम्ह कृष्ण महर्जनया सलय् न्हूगु छपु म्ये पिदनिगु जुउगु दु । म्येहालामि महर्जनया याकः सलय्  छुं न्हि न्ह्यः तिनि "" छम छम पाउजु ” धाःगु म्ये व म्येया भिडियो पिदंगु खःसा आः नकतिनि हे म्येहालामि कृष्ण महर्जनया मू सलय्  न्हूगु म्ये ""  जवंखवंया पंगः चिइका ” रेकर्डिंगया ज्या क्वचाःगु दु ।  थ्व म्येय लिउ म्येहालामि कथं कृष्ण महर्जनयात म्येहालामि सोनी राजभण्डारी,लजना मानन्धर व राजेन्द्र शाक्य पिन्सं साथ बियादीगु दु । देशभक्तिं जाःगु धका धयातःगु थ्व म्ये पवन जोशीं च्वयादीगु खः ।  नेवाः कला व प्याखंख्यःया न्ह्यलुवा पवन जोशी छम्ह सशक्त कलाकार अले निर्देशकया रुपय् नांजाम्ह कलाकःमि खःसा छम्ह स्यल्लाम्ह म्येच्वमि नं खः । थ्व नापं वयकया ७१ पु रेकर्ड जुइधुंकुगु दु । अनिल तुलाधरं लसय् हनादीगु थ्व म्ये विजय मास्किं रेकर्डिस्ट जुया रेकर्ड यानादीगु खः ।  रेकर्डिंगया दक्वं ज्या क्वचाये धुंकुगु थ्व म्येया भिडियो नं याकनं हे दयेकेगु खँ म्येच्वमि जोशीं धयादीगु दु । कलाकःमि नोशी नेवाः म्युजिक भिडियोख्यलय् तसकं ल्हा ज्वम्ह निर्देशक नं खः । आः निर्देशक जोशीया हे निर्देशनय् म्युजिक भिडियो दयेकेगु तयारी जुया च्वंगु खँ नं जोशीं धयादीगु दु ।","  २०७९ मङ्सिर १५, बिहिबार "
गद्यगुरु पण्डित निष्ठानन्द बज्राचार्यया बुदिं तःजिक हन,नेपालभाषा ख्यलय् गद्यगुरु कथं कयातःम्ह पण्डित निष्ठानन्द बज्राचार्यया १६६ क्वःगु बुदिं आइतवाः येँया ओमबहाःया नःबहिली तःजिक हंगु दु ।  निष्ठानन्द स्मृति गुथिया ग्वसालय् जूगु उगु ज्याझ्वलय् नेपालभाषा ख्यःया आपालं भाषासेवी व साहित्यकारपिं मुना नेपाल सम्बत ११४३ थिंलाथ्व चौथी (चतुर्थी) २०७९ साल मंसिर ११ गते आइतवाःया दिं सु्थय् पं. बज्राचार्यया बुदिं हंगु खः । पं. निष्ठानन्द बज्राचार्यया १६६ क्वःगु बुदिंया लसताय्  येँया ओमबाः नःबहिली पलिस्था यानातःगु पं. निष्ठानन्द बज्राचार्यया झ्वाताय् भाषासेवी व साहित्यकारपिन्सं स्वांमाः व स्वां देछाया पं. बज्राचार्ययात लु्मंकूगु खः ।  उगु बुदिं हना ज्याझ्वलय् नेपालभाषा पत्रकारिताख्यःया छम्ह  न्ह्यलुवा नेपालभाषा टाइम्स न्हिपौया सम्पादकलिसें साहित्यकार सुरेशकिरण मानन्धरं पं. निष्ठानन्द बज्राचार्यया विषययात कःघाना थःगु नुगःखँ तयादीगु खःसा वयकलं थौंया इलय् नेवाःतसें न्ह्याका वयाच्वंगु च्वयेगु नेपालभाषा च्वयेगु शैली वयकलं हे न्ह्यने हयादीगु  खः धका धयादिल ।  भाजु रोशन शाक्यं न्ह्याकादीगु उगु पं. निष्ठानन्द बज्राचार्य बुदिं हना ज्याझ्वलय् ओलम्पस क्लबया नायः लिसें नेवाः देय् दबूया नं नायः पवित्र बज्राचार्यया सभानायसुइ न्ह्यागु उगु ज्याझ्वलय् वयकलं थःगु नुगः खँया झ्वलय् झी नेवाःतसें थःगु म्हसीका ल्यंकाः थःगु जीवन न्ह्याका वनेमाःगु खँय् बः बियादिलसा झी पूर्वजपिन्सं म्हिगःया न्हि याना वंगु योगदानयात लुमंकाः उकिया प्रेरणा कया वनेमाःगु खँय् बः बियादिल ।  भाजु बज्राचार्यं थःगु नुगः खँया झ्वलय् झीसं म्हिगःया झी पूर्खापिनिगु खँयात झीसं सयेकाः सीकाः तयेमाःगु व यदि थुकथंया ज्या याना मवन धाःसा उगु सकतां ज्याखँत तना वनिगु खँ कनादिल । भाजु बज्राचार्यं नुगः खँ तयेगु झ्वलय् वयकलं इलय् व्यलय् नेवाः सभ्यता न्हंकेगु ज्या याना हयाच्वंगुलिं थुखेपाखे नं झीगु ध्यान वंकेमाःगु दु धका नं धयादिल।  किपा व बुखँ ग्वाहालि - सुगतरत्न सिन्दुराकारया फेसबुक,"  २०७९ मङ्सिर १२, सोमबार "
बुुंगद्यः व बुुंगद्यःया मतिनामिया मूूति किपुुयात लःल्हात,"          येँ महानगरपालिकाया मेयर  बालेन्द शाहजुुया विशेष ग्वाहालिइ दयेके ज्या जूूगुु यलया बुुंगद्यः जात्रालिसें स्वापुु दुुम्ह किपुुया प्यंगः थामय् विराजमान बुुंगद्यः व बुुंगद्यःया मतिनामि धयातःम्ह द्यःया मुूर्ति  बखुुमद अष्टमी खुुन्हुु यलया महाबौद्धय् छगूू तःजिगुु ज्याझ्वः यासें किपुयात लःल्हायेगुु ज्या जुउगु दु । उगु ज्याझ्वलय् वरिष्ठ समाज सेवीनापं पुुलांम्ह वडा अध्यक्ष नरसिं ब्यञ्जनकार, येँ महानगरपालिकाया मेयर बालेन्द्र शाह, किपुु नगरपालिकाया उप–मेयर शोभालक्ष्मी शाक्य, घःकुु नारायण ब्यञ्जनकारया नापनापं ताई महर्जन, बुुद्ध महर्जन, श्याम महर्जन व कविन शाक्य अले गःछेँ सुुखी समाज किपुुया नायः रामकुुमारी महर्जन, याकःमिसा लक्ष्मीकुुमारी महर्जन पिनिगुु विशेष पाहाँ कथं झायादीगु खः ।  उगुु ज्याझ्वलय् यल महानगरपालिका वडा नं.६ या वडा अध्यक्ष रुपेन्द्र राज शाक्यलिसें ६ वडाया जनप्रतिनीधि, किपुु नगरपालिकाया जनप्रतिनीधिपिं, किपुुया पूर्व मेयर रमेश महर्जन, कलाकार कमलेश महर्जन व वरिष्ठ म्येहालामि समाजसेवी योगेश्वर अमात्य व मूतिकार रवि शाक्य व कलाकार सुुसन शाक्यपिनिगुु न विशेष उपस्थितिइ दूगुु खः । उगु ज्याझ्वलय् मुर्तिया निंतिं आर्थिक ग्वाहालि यानादीपिं , कलाकार, घःकुु, द्यःखलः, सम्बन्धित ब्यक्तित्वपिं सकलसित बेतालिं चिका स्वाँमाः क्वखायेका नेवाः परम्पराकथं खेँसगं बिया हनेज्या न याःगुु खः । नापं नकतिनी जक प्रतिनीधि सभा सदस्य् निर्वाचित जुुयादीम्ह विराज भक्त श्रेष्ठ व प्रदेश सभा सदस्य निर्वाचित जुुयादीपिं निरोज बज्राचार्य व रामकृष्ण चित्रकारजुुयात नं नेवाः परम्पराकथं खेँसगं बिया हनेज्या यागुु खः ।  हलिमय् हे ताःहाकगुु जात्रा कथं म्हसिका दूगु यलया बुुंगद्यः जात्रा लिसे स्वापुु दूगुु छगूू किम्बदन्ती कथं जात्रा न्यायेकेगुु झ्वलय् छक्वः बुुंगद्यः रथय् मदुु धैगुु खँ बयबय जुुल । तान्त्रिक विधिं माला स्वःबलय् बुुंगद्यः किपुुया प्यंगःथां धैगुु थासय् थःयज्जुु लिसे दुुगुु खँ सिल । थ्व खँ सिइका पांजुु वना किपुुया प्यंगः थामय् स्वाँ छाया बुुगद्यःयात प्यन्हुु लिपा यलय् बिज्याकुगु जुया च्वन । अनलिपांनिसें दयँदसं थुुगुु परम्परा थौं तक न न्ह्याना च्वगुु दनि ।  उगुु हे बुुंगद्यः बिराजमान जुुयाच्वंगुु थासय् बुुंगद्यः व बुुगद्यःया यज्जुया मूुर्ति दयेकेगुु निंतिं येँमहानगरपालिकाया मेयर बालेन्द्र शाहया आर्थिक ग्वाहालि चूूलायेवं यलया कलाकार रवि शाक्यं न्हूम्ह द्यः दयेकेगुु ज्या जूूगुु खः ।  किपुु व यल देया साँस्कृतिक स्वापु स्वाकेगुु ज्या कथं न कायेछिंगुु थुुगुु ज्याझ्वलय् किपुुपाखें नेवाः तिसावसः व साँस्कृतिक बाजागाजा सहित करिब स्वसम्हेसिन ब्वतिकयादीगुु खःसा यलया महाबौद्धय् जुुगुु उगुु ज्याझ्वःया सभानायः कथं महाबौद्ध सेवा समितिया नायः नापं पुलांम्ह वडा अध्यक्ष शान्तमानन्द शाक्य जुुयादीगुु खःसा ज्याझ्वः सुरज ब्यञ्जनकारं न्ह्याकादीगुु खः । ","  २०७९ मङ्सिर १७, शनिबार "
"रवि सायमिया न्हूगु संकिपा "" तिबः ” या शुटिङ्ग अमेरिकाए नं जुइगु","         "" जामनः गुभाजु ” थेंज्यागु नेपाःदेया इतिहास कःघानातःगु नेवाः फिल्म दयेका थगु पलाः क्वातुका दीम्ह निर्देशक रवि सायमिया निर्देशनय् न्हूगु नेवाः फिल्म "" तिबः ” दयेकिगु जुउगु दु ।   शनिवार काठमाडौं नेवाः किण्डर गार्टेन स्कुलय् उगु संकिपाया शुभमुहुर्त ज्याझ्वः जुउगु खः ।  सामाजिक परिवेसया बाखनय् दयेकिगु थ्व फिल्मय् मनोरंजनया पक्षयात ईयात ल्वइकथं पिकायेगु उदेस्य दुउगु खँ निर्माता सरजु रंजित व समिता रंजित श्रेष्ठं कनादिल । वाइल्ड  बुल्स प्रोडक्शन लिसे जाना दयेकिगु थ्व फिल्मय् संकिपा किपालुमि अमर चित्रकार , लिउ संकिपा किपालुमिया ज्या रुशिल अमात्य जाना याइगु जुउगु दु ।  थ्व फिल्मया पोस्ट प्रोडक्शन या ज्या वाइल्ड बुल्स प्रोडक्शन , अमर चित्रकार व सुबिना चित्रकारं   याइगु खँ क्वछिउगु दु  । थ्व फिल्मय् सुसिल राजोपाध्याय, आशाकाजि थकु ,संध रत्न शाक्य ,पुष्करभक्त माथेमा, कृष्णभक्त महर्जन ,सरस्वती मानन्धर , मैया मुनिकार ,सुनिता ठाकुर , कन्चन तुलाधर ,गङ्गा महर्जन ,बिज्ञान पक्का ,मनोज महर्जन ,हसना महर्जन  लगायतया कलाकारपिन्सं अभिनय याइगु जुउगु दु । थ्व फिल्मय् राजेन्द्र महर्जन ,ओम शंकर श्रेष्ठ व सुसिल राजोपाध्यायं च्वयादीगु म्ये शिव शाही व भुपेन्द्र बज्राचार्य जाना लसय् हनिगु जुउगु दुसाः सरजु रंजित व सतिस महर्जनं म्येहालिगु जुउगु दु ।  पुष २२ गते निसें शुटिङ्ग न्ह्याइगु थ्व फिल्मया छुं छुं शुटिङ्ग अमेरिकाया मेरिलाएण्डय् नं जुइगु खँ थुकिया निर्देशक रवि सायमिं जानकारी बियादीगु दु ।","  २०७९ मङ्सिर २४, शनिबार "
कलाख्यःया न्ह्यलुवा पवन जोशीया हाकनं मेगु म्ये," म्यु्जिक भिडियो निर्देशन  ख्यलय् थौंकन्हे तसकं ल्हाज्वम्ह कलाख्यःया न्ह्यलुवा पवन जोशी छम्ह न्ह्यलुवाया रुपय् नांजाम्ह  कलाकःमि पवन जोशी छम्ह धिसिलाम्ह म्येच्वमि नं खः ।  वयकया च्वसां पिदंगु ७१ पु म्ये रेकर्ड जुइ धुंकुगु दुसाः नकतिनि हे जक ७२ पुगु म्ये रेकर्ड जुउगु दु ।  नेपालभाषा व नेपाली  फिल्म ख्यःया जिवित इतिहास धका धयातःम्ह न्ह्यलुवा कलाकःमि जोशीया थ्व छवाः दुने हे निपु म्ये रेकर्ड याना छगू रेकर्ड तःगु दु । येँया अन्नपूर्ण रेकर्डिङ स्टुडियोस रेकर्डिङ जुउगु थ्व म्येया बोल  “गाच्व ब्ययेका, मन: स्वाँ: ह्वयेका…” खः ।   सोनी राजभण्डारी व राजेन्द्र शाक्यं हालादीगु थ्व ज्वम्येया संगीतकार अनिल तुलाधर खः । थ्व म्येया रेकर्डिस्ट विजय मास्की खः । ","  २०७९ मङ्सिर २४, शनिबार "
राष्ट्रपति भण्डारीं भाषाथुवा बज्राचार्ययात  सत्यमोहन नेपालभाषा साहित्य सिरपा लःल्हात,"राष्ट्रपतिं विद्या देवी भण्डारीं नेवाः भाय् व नेवाः तजिलजि या बिस्कं महत्व दु धका धयादिसे रन्जना लिपि धइगु देय्या मौलिक लिपि खः धका धयादीगु दु । राष्ट्रपति भण्डारीं राष्ट्रपति भवन शितल निवासय् बुधबार जुउगु तःजिगु छगू ज्याझ्वःया दथुइ  भाषाथुवा फणिन्द्ररत्न बज्राचार्ययात सत्यमोहन जोशी नेपालभाषा साहित्य सिरपा देछायेगु ज्याझ्वलय् थः नुगःखँ तयेगु झ्वलय् थथे धयादीगु खः ।  नेपालभाषा मंका खलः यलया ग्वसालय् जुउगु उगु ज्याझ्वः ग्वसाखलःया नायः हिराकाजी महर्जनया सभानायसुइ न्ह्यागु खः । राष्ट्रपति भण्डारीं त्वादेवाय् मत च्याका उलेज्या यानादीगु उगु ज्याझ्वलय् मंका खल यलया छ्यान्जे महेन्द्र महर्जनं लसकुस यानादीगु खः ।  ज्याझ्वलय् सिरपा शिफारिश पुचःया कजि नेवाः न्ह्यलुवा वरिष्ठ साहित्यकार डा पुष्पराज राजकर्णिकारं फणिन्द्ररत्न बज्राचार्य धइम्ह भाषाख्यलय ज्वमदुगु योगदान दुम्ह व्यक्तित्व खः धका धासे वयकलं नेपालभाषा परिषदया नायः या  ताः ईतक तक यानादीगु योगदानया चर्चा यानादिल ।  ज्याझ्वलय् विशेष पाहाँ यल महानगरपालिकाया मेयर चिरिबाबु महर्जनं वाङमय शताब्दि पुरुष सत्यमोहन जोशीया गुणयात लुमंका दिलसा वयकया""चारुमति” नांयागु छगू प्याखं क्यनेगु इच्छा थः मेयर जुया च्वनागु थ्व इलय् न्ह्याथे यानासां पूवंके धका प्रतिबद्धता प्वंकादिल । उगु हे ज्याझ्वलय् नेपालभाषा मंका खलः यलया ग्वसालय् जूगु चेस कासाय् सिरपा त्याकुपिन्त राष्ट्रपति भण्डारी पाखें सिरपा न लःल्हागु खः ।  ज्याझ्वलय् सत्यमोहन जोशी नेपालभाषा साहित्य सिरपा निस्वनेत आर्थिक ग्वाहालि यानादीपिंन्त नं हनापौ देछागु खः । उगु हे ज्याझ्वलय् राष्ट्रपति भण्डारी पाखें  नेपालभाषा मंका खलः यलया संस्थापक नायः छत्र बहादुर कायस्थयात नं हनापौ देछाना दीगु खःसा भाषासेवी मोतिलाल शिल्पकार व पुलांम्ह मन्त्री बुद्धिराज बज्राचार्य यात मंका खलः यलया मानार्थ दुजः या पौ नं लःल्हाना दीगु खः ।","  २०७९ मङ्सिर २१, बुधबार "
नेपाल सम्बतयात कया विद्वत गोष्ठी सम्पन्न,"         नेपाल प्रज्ञा प्रतिस्थान व नेपाल सम्बत् न्हूदँ राष्ट्रिय समारोह समिति नापया मंका ग्वसालय् मंगलबार नेपाल सम्वत् न्हूदँ विषयक विद्वत गोष्ठी जुउगु दु ।  नेपाल  सम्बत ११४३ या झ्वलय् नेपाल प्रज्ञा प्रतिस्थानया देवकोटा हलय् जूगु उगु गोष्ठइ माननीय संस्कृति, पर्यटन तथा नागरिक उड्डयन मन्त्री जीवन राम श्रेष्ठ मूपाहाँ कथं झायादीगु खः । राष्ट्रिय म्ये हायका न्ह्याकूगु उगु ज्याझ्वलय् ज्याझ्वःया औचित्यया  बारे खँ तया समारोह समितिया नायः प्रा डा नरेशमान बज्राचार्यजुं लसकुस यानादीगु खः ।   नेपाल सम्वतया प्रवर्तक शंखधरया किपातय् मूपाहाँ  संस्कृति पर्यटन तथा नागरिक उड्डयन मन्त्री जीवनराम श्रेष्ठ लगायत सकल पाहांपिन्सं स नं देछाना दीगु खः । म्ये हालामि पवित्र कसाःजुं ज्याझ्वलय् राजमति कुमतिया म्ये हाला न्यंकादीगु खः । थुगु म्येया महत्वयात कयाः प्रतिस्थानया निमित्त उपकुलपति डा जगमोहन गुरुंगं राणा प्रधान मन्त्री जंग बहादुर  बेलायतय्  वंबले नेपाःया राष्ट्रिय गान धका हायेकुगु खँ कनादिल ।   उगु तःजिगु व महत्वपूर्ण  नेपाल सम्वत न्हूदँ विषयक विद्वत गोष्ठीस प्रा डा  त्रिरत्न मानन्धरजुं नेपाल सम्वतया सैदान्तिक व व्यवहारिक पक्षया कार्यपत्र न्ह्यब्वया दीगु खः ।   ज्याझ्वलय् ज्याझ्वःया मूपाहां मन्त्री जीवनराम श्रेष्ठं थःगु नुगः खँ तयेगु झ्वलय्  नेपाल सम्वतया विषयलय् ज्या यानादीपिन्त शखधर राष्ट्रिय पुरस्कार नं लःल्हायगु ग्वसाः जुइ धकाः नं कनादीगु  । थ्व सिरपा न थुगुु गोष्ठी नेपाल सम्वतयात छ्यलाबुलाय् हयगु ज्याय् तिवः विइ धैगु थःम्हं विश्वास कयागु खँ कनादीगु खः ।  उगु ज्याझ्वलय् मेम्ह कार्यपत्र प्रस्तुतकर्ता प्रा डा पुरुषोतम लोचन श्रेष्ठं शंखधर साख्वाः व नेपाल सम्वत विषयक कार्यपत्र न्ह्योब्वयादीगु खः । वयकलं थःगु  खँया झ्वलय् संस्कृति सित धाःसा देय् नं सी धकाः धयादिल ।   कार्यपत्रयात कयाः ज्याझ्वलय् ब्वति कयादीपिं श्याम कृष्ण मानन्धर, प्रेमशान्ति तुलाधर, पौभा सायमि, तिमिला यमि लगायतपिन्सं नं थीथी खँत तयादीगु खः । ज्याझ्वलय् नेपाल प्रज्ञा प्रतिस्थानया निमित्त सदस्य सचिव प्रा डा  हेमनाथ पौडेलं सुभाय् न्वचु बियादीसे वयकलं नेपाल सम्वतया विषययात कःघाना थुकथंया ज्याझ्वः याये खंगु धइगु लसताया खँ खः धका धयादिल । ","  २०७९ मङ्सिर २२, बिहिबार "
निक्वःगु वर्ल्ड बज्राचार्य लाइफटाइम अचिभमेन्ट अवार्ड फनिन्द्ररत्नयात ,"निक्वःगु वर्ल्ड बज्राचार्य अवार्डया झ्वलय् बौद्ध विद्वानलिसें भाषा जवाः फनिन्द्ररत्न बज्राचार्य लाइफटाइम अचिभमेन्ट अवार्डपाखें सम्मानित जुइत्यंगु दु । वइगु पुष २ गते येँया कमलादीस्थित प्रज्ञा भवनय् जुइगु ज्याझ्वलय् बौद्ध विद्वान बज्राचार्ययात अवार्ड लःल्हायेत्यंगु खः । बौद्ध धर्म, संस्कारया ख्यलय् ताः इलंनिसें बियावयाच्वनादीगु योगदानया कदर यासें बज्राचार्ययात थुगु अवार्डं सम्मानित यायेत्यनागु ग्वसाः खलः बज्राचार्य क्लबं न्ह्यथंगु दु । अथे हे, बौद्ध सम्पदा संरक्षण, जिर्णोद्धारलिसें पुनर्निर्माण व बुद्धया शिक्षा प्रचार प्रसारय् विशिष्ट योगदान ब्यूगु धासें येँ महानगरपालिकाया पूर्व मेयर विद्यासुन्दर शाक्ययात विशेष सम्मान यायेत्यंगु दु । उकिया नापं शैक्षिक क्षेत्रय् सछिम्ह स्वयां अप्वः बज्राचार्यत अवार्डं पुरस्कृत जुइगु जूगु दु । विशेष यानाः शैक्षिक क्षेत्रय् केन्द्रीत जुयाः बज्राचार्य समुदाय दुने बियावःगु अवार्डय् थुगुसी सच्छिम्ह स्वयां अप्वः सम्मानित जुइत्यंगु ज्याझ्वः कजि शैलेन्द्रमान बज्राचार्यं धयादीगु दु । हलिंन्यंक च्वनावःपिं न्यासः स्वयां अप्वःसिनं अवार्डया नितिं थःगु नां दर्ता याकूगु खः । अवार्ड ज्याझ्वलय् एस.ई.ई. निसें स्नातकोत्तर तगिंतक्क हरेक संकायया हरेक विधाय् उच्च ल्याः हयाः उत्तीर्ण जूपिन्त बज्राचार्य अवार्डपाखें सम्मान याइ । अथे हे, पि. एचडी. पूवंकूपिंलिसें नेपालभाषा व बुद्धिष्ट विषय कयाः ब्वंपिं हरेक विद्यार्थीतय्त अवार्ड लःल्हाइगु जूगु दु । बौद्ध सम्पदा व शिक्षाप्रति युवा पुस्ताय् जागरण हयेगु आज्जुलिसें अवार्ड ज्याझ्वः यानावयागु ज्याझ्वः कजि बज्राचार्यं धयादिल । ‘झीगु पहिचान धइगु हे झीगु मौलिक सम्पदा व परम्परा खः । युवा पुस्ताय् थज्याःगु विषयप्रति चेतना म्ह्वः जुयावंगु अवस्था दु । अय्जुयाः युवा पुस्ता दथुइ नं झीगु पहिचान, धर्म, परम्पराया संरक्षण सम्वद्र्धनय् च्यूताः अप्वयेमा धकाः थुगु अवार्ड ज्याझ्वः यानावयागु खः’ बज्राचार्यया धापू खः । बज्राचार्यया कथं थुगु ज्याझ्वः शैक्षिक क्षेत्रय् केन्द्रीत जुयाच्वंगु व लिपा वनाः मेमेगु विभिन्न क्षेत्रय् केन्द्रीत जुयाः विभिन्न क्षेत्रय् योगदान बियावःपिं बज्राचार्यतयत सम्मान याय्त अलग अलग ज्याझ्वः यानावनेगु ग्वसाः नं दु । ‘आः झी शैक्षिक क्षेत्रय् केन्द्रीत जुयागु दु । लिपा वनाः बज्राचार्य स्पोर्ट्स अवार्ड, बज्राचार्य बिजनेस अवार्ड आदि नं यानावनेगु झीगु योजना दु’ ग्वसाः खलः बज्राचार्य क्लबया नायः सर्जु बज्राचार्यं धयादिल । निदँय् छकः याय्गु ग्वसाः कथं सन् २०१९ य् न्ह्याःगु थुगु अवार्डया निक्वःगु संस्करण स्वदँ लिपा जुइत्यंगु खः । दथुइ कोभिड महामारीया हुनिं इलय् ज्याझ्वः यायेमफूगु ग्वसाः खलकं जानकारी ब्यूगु दु ।","  २०७९ मङ्सिर २६, सोमबार "
यज्ञरत्न धाख्वाः नेपालभाषा एकेडेमीया न्हूम्ह चान्सलर   ,"    नेवाः वाङमय ख्यलय् छगु प्राज्ञिक संस्थाया रुपय् निस्वनातःगु नेपालभाषा एकेडेमीया ज्यासना पुचःया न्हूधाः जुउगु दु ।  चान्सलर चित्तरन्जन नेपाली म्हं मफुगु हुनिं वयकया अनुपस्थितिइ सदस्य सचिव मल्ल के सुन्दरया नायसुइ   शनिवार जुउगु एकेडेमीया तःमुन्ज्याँ उगु न्हूधाः याःगु खःसा  न्हूम्ह चान्सलर कथं यज्ञरत्न धाख्वाःयात ल्यःगु खः ।  सर्वसम्मत  जुउगु ल्यःज्याँ ल्यःपिं दुजःपिनिगु पदभार विभाजन मंगलबार च्वंगु न्हूगु ज्यासना पुचःया बैठकं  भाइस चान्सलर मल्ल के सुन्दर,सदस्य सचिवय् डा पुष्पराज राजकर्णिकार, दाँभरीं वीरप्रसाद भन्सारी व दुजलय् प्रा प्रेमशान्ति तुलाधर,डा चन्द्रमान बज्राचार्य,त्रिरत्न शाक्य , शशीकला मानन्धर,विजयरत्न असंबरे,रजनीमिला महर्जन,राजित बहादुर श्रेष्ठ या नापनापं ख्वपं महेन्द्र गोपाल कर्माचार्य,येँ पाखें निर्मल बज्राचार्य यलपाखें अमरराज शर्मा ,विद्या चित्रकार यात ल्यःगु दुसाः एकेडेमीया प्वंगु पार्षद पदय्  एकेडेमीया प्वंगु पार्षद पदय्  राजदास श्रेष्ठ, पूर्ण ताम्राकार,विश्व शाक्य,चन्देश्वर श्रेष्ठ,डा सुमित्रा मानन्धर गुरुङ, मदनसेन बज्राचार्य, केशरमान ताम्राकार,राजेन्द्रकुमार पुतायात ल्यःगु दुसाः वाङमय शताब्दि पुरुष सत्यमोहन जोशी व निवर्तमान चान्सलर चित्तरन्जन नेपालीयात  संरक्षक कथं क्वछिउगु दु ।","  २०७८ चैत्र २, बुधबार "
यलय् होलिया झ्वलय्  कलाकार समितिया कला स्यनेकुथि उलेज्या जुल,"       ललितपुर महानगरपालिका १६ वडा कलाकार समितिया ग्वसालय् बिहीबार खुन्हु अशोक पार्टी पाएलेसय्  जूगु कलाकार होलि मुनाया नापनापं यल १६ वडा ब्यापि अनलाइन गायन व नृत्य कासाया गायनपाखे टप १५ व नृत्यपाखे टप टेनयात लायेत तालापिन्त  स्वलायंक  प्रशिक्षण ज्याझ्वः जुउगु खःसा उगु  दसिपौ लःल्हायेगु ज्याझ्वःया जुल ।  प्रशिक्षण समापन व थुकथं कासाय् न्ह्यनेलाःपिं कासामिपिन्त दसिपौ लःल्हायेगु नं जुउगु खःसा ज्याझ्वलय् कासामिपिन्त थीथी कला स्यनादीपिं गुरूपिं नील शाक्य,भुपेन्द्र बज्राचार्य,जुगल डंगोल,निशिला शाक्य,, हेमरत्न बज्राचार्य व सुरजबीर बज्राचार्य यात न सुभाय् पौ देछागु खः ।   यल वडा१६ कलाकार समितिया कुतलय्  नव कलाकारपिन्त प्रशिक्षण नितिं कला स्यनेकुथि नं चायेकुगु दुसाः उगु कला पाठशालाया नं बिहीबार होलि हना ज्याझ्वःया झ्वलय् हे जूगु दु । ज्याझ्वः १६ वडाया अध्यक्ष निर्मलरत्न शाक्यया  मूपाहासुइ व कलाकार समितिया संयोजक सुरजबीर बज्राचार्यया या सभानायसुइ जूगु खःसा ज्याझ्वः सन्चारकःमि अनुप शाक्यं न्ह्याकादीगु खः । ज्याझ्वलय् गुरूपिंपाखें संगीतकार जुगल डंगोल व सल्लाहकारपिनिगु प्रतिनिधित्व यासें  संजय शर्मा राजोपाध्यायं नुगःखॅ तयादीगु खः । ","  २०७८ चैत्र ३, बिहिबार "
वइगु झिंन्यान्हुं कमलपोखरीया उलेज्या,"येँ महानगर प्रमुख विद्यासुन्दर शाक्यं वइगु करीब १५ न्हुं हे कमलपोखरीया उलेज्या जुइगु धयादीगु दु । पुनर्निर्माणया लिपांगु चरणय् थ्यंगु कमलपोखरीइ ९चैत्यया विधिवत प्रतिस्थापन यासें महानगर प्रमुख शाक्यं थथे धयादीगु खः । शाक्यं चैत्यलिसें थनया साँस्कृतिक सम्पदाया संरक्षण व मौलिकता कायम यासें कमलपोखरी जःखः वृक्षारोपणया तयारी जुयाच्वंगु जानकारी नं बियादिल । वय्कलं पुखू पुनर्निमार्णणया ज्या दच्छि न्ह्यः हे क्वचायेमाःगु खःसां कोभिडया हुनिं छुं लिबाःवंगु जानकारी बियादिल । महानगर उपप्रमुख हरिप्रभा खड्गी श्रेष्ठं स्थानीय वासिन्दाया हे ग्वहालिं कमलपोखरीयात न्हापा स्वयां व्यवस्थित दयेकाः थ्व अवस्थातक्क हयेफुगु धासें कृतज्ञता प्वंकादिल । महानगरया कथं करीब ६ करोड ३६ लख तकाया लगानीइ बास्तुशास्त्रय् आधारित जुयाः कमलपोखरी दयेकाच्वंगु दु । ज्याझ्वलय् महानगरया प्रमुख प्रशासकिय अधिकृत लोकनाथ पौड्याल, सहरी योजना आयोगया उपाध्यक्ष सरोज बस्नेत, सहरी पूर्वाधार विभागया प्रमुख राम थापा, कामपा वडा–१ या अध्यक्ष भरतलाल श्रेष्ठलिसेंया उपस्थिती दुगु खः ।","  २०७८ माघ २६, बुधबार "
यलया वडा १६ पाखें “सःया जः” सांगीतिक ज्याझ्वः याइगु,"ललितपुर महानगरपालिका १६ वडा कलाकार समिति व राष्ट्रिय अन्तर्राष्ट्रिय रुपं चर्चित सांगीतिक पुचः कुटुम्ब या   मंकाप्रस्तुति कथं  नेपाः च्यानलपाखें याकनं प्रशारण जुइत्यंगु ‘सःया जः’ नांयागु टिभि ज्याझ्वःया श्रीपन्चमिया बाँलागु दिन लाका उलेज्या याःगु दु ।  थ्व ज्याझ्वलय् प्रोजेक्ट बाजा नेपाल व  वाद्य शिरोमणी घरानाया सांगीतिक प्रस्तुतिइ थीथी बाजनय् बिस्कं पहलं लोकंह्वाःपिं व न्हूपिं कलाकारपिनिगु म्ये न्ह्यब्येगु ज्याझ्वःकथं थ्व  ‘सःया जः’ न्ह्याइगु खँ कलाकार समिति संयोजक सुरजबीर बज्राचार्यं कनादिल ।   परम्परागतनापं आधुनिक संगीत व थुगु ख्यलय् समर्पित जुयाः च्वयादीपिं कलाकारपिनिगु नितिं ज्या व ज्याझ्वः न्ह्याकाः नमूना वडाकथं उल्लेख जुयाच्वंगु वडां १६ वडाया कलाकार समिति, कुटुम्बनापं प्राजेक्ट बाजा नेपाल, वाद्यशिरोमणी घराना थेंजाःगु सांगीतिक पुचःया प्रस्तुति दइगु थुगु ज्याझ्वलय् लोकंह्वाःपिं व न्हूपिं कलाकारपिनिगु म्ये नं थीथी नेवाः बाजनय् बिस्कं पहलं निर्माण जुइगु खँ नं कलाकार समिति संयोजक  बज्राचार्यं न्ह्यथनादिल।  यलया वडा १६ पाखें कलाकार समिति नीस्वनाः येँया पुन्हीया लसताय् येँया हना सांस्कृतिक ज्याझ्वः, १६ वडा ब्यापि म्ये व हुलाप्याखं कासा ग्वसाः ग्वयेधुंकुगु दुसा आः उगु कासाया टप टेन कासामिपिन्त तालिम बीगु ज्या जुयाच्वंगु दु ।  थ्व  “सःया जः” सांगीतिक ज्याझ्वः  नेपाः च्यानलपाखें याकनं प्रशारण जुइत्यंगु दुसा न्हापांगु सिजन कथं आः यात झिंनिगु इपिसोड पिदनिगु खँ १६ वडा अध्यक्ष निर्मलरत्न शाक्यं कनादिल ।  वयकलं वडापाखें कलाकार उत्पादनया नितिं कला स्यनाकुथि (पाठशाला) शुरु जुइत्यंगु नं न्ह्यथनादिल ।  उलेज्याझ्वलय्  कुटुम्बया सल्लाहकार मङ्गल महर्जन व वाद्य शिरोमणि घरानाया शैलेन्द्र शाक्य लगायतया ब्वति दूगु खःसा   ज्याझ्वः सन्चारकःमि  अनुप शाक्यं न्ह्याकादीगु खः ।","  २०७८ माघ २३, आइतबार "
न्यूरोड गेट क्लबया हिदान क्वचाल ,"येँया न्यूरोड गेटय् न्यूरोड गेट क्लबया हिदान ज्याझ्वः क्वचाःगु दु । कोभिड महामारीया हुनिं हिया अभाव जुइफुगु अवस्थायात ध्यानय् तसें क्लबं हिदान ज्याझ्वः याःगु खः । हिदानय् ७७म्ह रक्तदातातयसं हिदान याःगु खः । ज्याझ्वलय् येँ महानगरपालिकाया मेयर विद्यासुन्दर शाक्य, येँ मपा २२ वडाया वडाध्यक्ष चिनीकाजी महर्जन, सभासद् विराजभक्त श्रेष्ठलिसेंया ब्वति दुगु खः । वंगु माघ १० गते तिनि विधिवत् रुपं दर्ता जुयाः न्ह्याःगु क्लबया परिचयात्मक ज्याझ्वः कथं हिदान ज्याझ्वः याःगु खः । भ्वसिक्व, प्यूखालिसेंया न्यूराेड लागा तसकं अव्यवस्थित जुयावंगुलिं आः क्लबं त्वाःयात व्यवस्थित दयेकेत ज्या यानावनेगु क्लबया नायः आशिषमान सिंहं धयादिल । त्वाःबहाःया यचुपिचु यानातयेमाःगु खँय् समाजय् सचेतना थनेगु ज्या यायेगु थःपिनिगुु योजना दुगु नायः सिंहया धापू खः । त्वाः सफा यायेगुया लिसें फुटपाथ पसः, अव्यवस्थित पार्किङयात व्यवस्थित यायेगु नितिं नं क्लबं ज्या यानावनेगु क्लबया उपाध्यक्ष अशोक महर्जनं धयादिल ।","  २०७८ माघ २४, सोमबार "
त्रिपुरेश्वरय् आधुनिक शौचालय चाल ,"येँ महानगरपालिकां त्रिपुरेश्वरय् आधुनिक शौचालय चायेकूगु दु । महानगरं एरोशानलिसेया सहकार्यय् त्रिपुरेश्वरया बस स्टप लिक्क दयेकूगु शौचालय थौंनिसें संचालनय् हःगु खः । थौं महानगर प्रमुख विद्यासुन्दर शाक्यं उगु शौचालयया उलेज्या यानादिल । उगु इलय् न्ववासें महानगर प्रमुख शाक्यं दिगो विकासया लागिं वातावरणमैत्री पूर्वाधार निर्माण व प्रविधियुक्त सहरी सेवा सुविधा वितरणय् प्रतिवद्ध दुगु धयादिल । ‘जिमिसं घना बस्ती दथुइ सुयात. लिच्वः मलाइगु शौचालय दयेके धयागु खः, थौं धयागु यानाः क्यना । जिमिसं दयेकागु शौचालय दुर्गन्ध मवइगु, शौचालय दु कि मदु धइगु हे सीके मफइगु कथंया दु’ शाक्यं धयादिल । उपमेयर हरिप्रभा खड्गी श्रेष्ठं नमूना ज्यायात विस्तार याना यंकेमाःगु बिचाः तयादिल । वडा ११ या अध्यक्षलिसें विधायन समितिया कजि हीरालाल तण्डुकार, वडा सदस्य सरोज मुल्मीं थःगु कार्यकालय् जूगु लुमंकेबहःगु ज्यामध्ये सार्वजनिक शौचालय दयेकेगु महत्वपूर्ण ज्या जूगु धयादिल । एरोसानया नेपाल प्रतिनिधि प्रकाश अमात्यं बायो डाइजेष्टरलिसें दक्वं प्रणाली छुं थासय् जडान यानागु जानकारी बियादिल । ५ सय स्वायर फिटय् दयेकूगु शौचालयया हाकः २८ फिट दुसा १२ फिट तब्या । शौचालयय् पुरुष युरिनल ४ क्युविकल निगू, मिसाया लागिं निगू, छगू समावेशी थाय् दु । भवनं वातिलः मुंकेगु, प्रशोधन यानाः छ्यलेफइगु धाःगु दु । महानगरं सार्वजनिक शौचालयया पहुँच अप्वयेकेत थुगुसी व्यवसायीतलिसे जानाः ज्या यायेगु नीति दयेकूगु दु ।","  २०७८ माघ २८, शुक्रबार "
शिक्षण अस्पतालयात येँ मपां सिटी स्क्यान लःल्हात ,"येँ महानगरपालिकां त्रि. वि. शिक्षण अस्पतालयात अत्याधुनिक सीटी स्क्यान मेसिन लःल्हाःगु दु । सोमबाः अस्पतालय् वनाः महानगरया मेयर विद्यासुन्दर शाक्यं अस्पतालया निमित्त कार्यकारी निर्देशक प्रा. डा. सुवासप्रसाद आचार्ययात मेसिन न्याःबलयया धेबा ज्वलिंज्वःया चेक लःल्हानादिल । उगु इलय् न्ववासें मेयर शाक्यं वासः याये मखनाः मानवीय क्षति मजुइमा धकाः महानगरं स्वास्थ्य ख्यलय् लगानी थकयागु धयादिल । ज्याझ्वलय् एमालेया वरिष्ठ उपाध्यक्ष ईश्वर पोखरेल, येँ महानगरया उपप्रमुख हरिप्रभा खड्गी श्रेष्ठं स्वास्थ्य उपचारयात सहज दयेकेत स्वंगुलिं तहया सरकार उलि हे गम्भीर दुगु खँय् बः ब्यूगु खः । सिटी स्क्यान मेसिन न्यायेत महानगर व अस्पताल दथुइ २०७७ मंसिर ३० गते सम्झौता जूगु खः । सम्झौता कथं अत्याधुनिक सीटी स्क्यान मेसिन न्यायेत महानगरं उपलब्ध याकूगु आर्थिक अनुदानं अस्पतालं मेसिन न्यानाः पुस ११ गते जडान याःगु खः । सार्वजनिक खरिद ऐनया प्रक्रियां न्याःगु मेसिनया भाः ६ करोड १७ लाख १६ हजार ५५७ तका तूगु दु । त्रिवि चिकित्सा शास्त्र अध्ययन संस्थान (आइओएम) या डिन प्रा. डा. दिव्यासिंह शाहं आधुनिक चिकित्सा विज्ञानय् सीटी स्क्यान मदयकं मगाःगु हतियार जूगु धयादिल ।","  २०७८ माघ १७, सोमबार "
धुम्रवाराही पार्कया शिलान्यास क्वचाल ,"येँ महागनरपालिकाया प्रमुख विद्यासुन्दर शाक्यं महानगरं सार्वजनिक जग्गाय् सामुदायिक भवन दयेकेगु प्रचलन त्वःताः येँयात मानव बस्ती अनुकुृल शहर दयेकेत पार्क व हरियालीयात प्राथमिकता बियागु धयादीगु दु । येँ महानगरपालिका वडा नम्बर ४ शिवप्रिया मार्गय् धुम्रवाराही पार्कया शिलान्यास यासें महानगर प्रमुख शाक्यं दुनेया सहरी क्षेत्रय् खुल्ला थाय् मदयावयेधुंकाः पिनेया सहरी क्षेत्रय् थज्याःगु अवस्था वयेकेमबीत सजगता नालागु धयादिल । ‘विविधतां जाःगु विशेषता दुगु राजधानी शहरय् झीसं स्थानीययात जक सेवा बियां मगाः, सहरय् वइपिं सकसिगु व्यवस्थापन झीगु जिम्मेवारी खः’, शाक्यं धयादिल, ‘थुकिया लागिं नीति, योजना व कार्यक्रमपाखें अपेक्षा पूवंकेगु कुतलय् दु ।’ उगु हे ज्याझ्वलय् प्रदेशसभा दुजः नारायण सिलवालं धुम्रवराही पार्क दयेकेत न्हापांगु चरणय् करीव १ करोड तका लागत अनुमानय् ज्या न्ह्यायेत्यंगु धासें थुकिया परियोजना प्रतिवेदन कथं करीव ३ करोड तका मालीगु जानकारी बियादिल । मेगु ज्याया लागिं महानगरं लिपा नियमित बजेट फ्यायेत सिलवालं इनाप यानादिल । वडाध्यक्ष मोहनबहादुर विष्टं थःगु भौगोलिक क्षेत्र दुने वडां संरक्षण याःगु करीव ७२ रोपनी पर्ती व सार्वजनिक जग्गाय् १४ पार्क दयेकेत्यनागु जानकारी बियादिल । वडाध्यक्ष विष्टं निगू तःधंगु पार्क निर्माण प्रक्रियाय् थ्यंगु, छुं दयेके सिधःगु व छुं निर्माणाधीन अवस्थाय् दुगु धयादिल । थुगु क्षेत्रय् करीव १२ रोपनी सार्वजनिक जग्गा दुगुलिइ उकियात ४ ब्लकय् ब्वथलाः पार्क दयेकाच्वंगु दु । न्हापांगु ब्लक प्रदेश सरकारया बजेटय् दयेकाच्वंगु दुसा निगूगु व स्वंगूगु ब्लकय् दयेकेज्या न्ह्याःगु दु । प्यंगूगु ब्लक महानगर व प्रतिनिधि सभा दुजःया बजेटय् दयेकेज्या लिपांगु चरणय् थ्यंगु दु । वमध्ये धुम्रवाराही पार्क शिलान्यास जूगु थासय् करीव ७ रोपनी क्षेत्रफलय् जग्गा दु । करबाहेक करीब ८९ लाख तका लागत अनुमान याःगु पार्क दयेकेत शारदा कन्स्ट्रसनं ५८ लाख २९ हजार ५७६ तकाय् कबोल याःगु दु । वइगु असार मसान्त दुने पार्क दयेके सिधयेकेगु आज्जु तःगु दु ।","  २०७८ कार्तिक ३०, मंगलबार "
विश्व प्रसिद्ध  म्येहालामि लता मंगेशकर मन्त," भारतया विश्व प्रसिद्ध  म्येहालामि लता मंगेशकर ९२ दँया उमेरय् मन्त ।  ‘स्वर कोकिला’ उपनामं म्हस्यूम्ह लता मंगेशकर थौं श्रीपंचमीया दिं आइतवाः सरस्वती पूजाया हे दिं मदुगु खः । मुम्बईया बीच क्याण्डी अस्पतालय् वासः यायेगु झ्वलय् थौं आइतवाः सुथय् लता मदूगु खँ प्रेस ट्रष्ट अफ इण्डियां जानकारी ब्यूगु खः ।कोरोना संक्रमण जुइधुंकाः लतायात अस्पताल भर्ना याःगु खः ।  छुं दिं न्ह्यः लतायात भेन्टिलेटरय् तःगु खः ।लतां ३६ भाषाय् द्वलंद्वः म्ये हालातःगु दु धका भारतीय मिडियां न्ह्यथंगु दु ।  लतां आपालं नेपाली म्ये नं हालादीगु दु । लता मंगेशकरं द्वछिगुलिं मयाक्क हिंदी फिल्म व स्वंगु दर्जनति क्षेत्रीय फिल्मया निंतिं म्येहालातःगु दु । लता मंगेशकरं मीना कुमारी , नर्गिस , मधुबाला निसें लेकर ऐश्वर्या राय , पद्मीनि कोल्हापुरे , काजोल थेंज्यापिं कलाकारतयेगु निंतिं तक म्येहालातःगु दु ।  लता मंगेशकरया सदाबहार म्येया खँल्हायेगु खःसा मुगल-ए-आज़म या प्यार किया तो डरना क्या, 'महल' या 'आएगा आनेवाला', फिल्म 'वो कौन थी' या 'लग जा गले', 'प्रेम पुजारी' या 'रंगीला रे', फिल्म 'आंधी' या 'तेरे बिना जिन्दगी से कोई शिकवा', फिल्म 'दिल अपना और प्रीत पराई' या 'अजीब दास्तां है ये', फिल्म 'दो बदन' या 'लो आ गई उनकी याद', फिल्म 'मेरा साया' या  'तू जहां जहां चलेगा मेरा साया', फिल्म 'महबूब की मेहंदी' या 'जाने क्यों लोग मोहब्बत किया करते हैं, फिल्म 'आशा' का  'शीशा हो या दिल हो', फिल्म 'सत्यम शिवम सुंदरम' या 'सत्यम शिवम सुंदरम' छुं छुं ज्वमदुगु दसु खः ।","  २०७८ माघ २३, आइतबार "
येँ महानगरपालिकां सर्वोच्चया फैसलाया अपमान याःगु द्वपं,"येँया सुन्धाराय् धरहरा ल्यूनेया जग्गाय् विवाद जुयाच्वंगु ताः ई बीधुंकल । जग्गाया लालपूर्जा दुपिं जग्गा थुवालं व जग्गा थःगु व्यक्तिगत धकाः दावी यानावःगु दुसा मुस्लिम समुदायं धाःसा थःपिनिगु मस्जिद खःगु धयावःगु दु । थ्व विवाद येँ महानगरपालिका, पुनरावेदन अदालत यलनिसें सर्वोच्च अदालततक्क थ्यनाः फैसला नं जुइधुंकल तर, फैसला कार्यान्वयनतक्क मथ्यंबलय् विवाद धाःसा गन खः अन हे थानाच्वंगु दु । थ्व हे दथुइ, आः जग्गा थुवाः रत्नकाजी महर्जन व जुजुकाजी महर्जन जग्गा सम्वन्धि भ्वं, विभिन्न मितिइ जूगु येँ महानगरपालिकानिसें सर्वोच्च अदालतया फैसलाया प्रतिलिपि आदिलिसें संचारमाध्यमय् न्ह्यःने वःगु दु । धरहरा ल्यूने दक्षिणपाखे लाःगु व जग्गाया जग्गा थुवाः रत्नकाजी महर्जन व जुजुकाजी महर्जनं बुधबाः येँय् पत्रकार सम्मेलन यासें देय्या न्यायालयं व जग्गा थःपिनिगु हे खःगु धकाः फैसला न्यंकाब्यूगु खुदँ बीधुंकलं नं थःपिन्सं आःतक्क भोगचलन यायेमखंगु धाल । पत्रकार सम्मेलनय् नवासें जग्गा थुवाः रत्नकाजी महर्जनं २०७२ असार ७ गते सर्वोच्च अदालतया वृहत इजलाशं तकं जग्गा थःपिनिगु खःगु फैसला यायेधुंकूगु अवस्था व पटक पटक फैसला कार्यान्वयन यायेत निर्देशन बीधुंकलं तकं महानगरपालिकां सर्वोच्चया फैसला कार्यान्वयनय् च्यूताः मक्यंगु द्वपं बियादिल । ‘सर्वोच्च अदालतया वृहत इजलासं हे व जग्गाया स्वामित्व जिमिके दुगु फैसला यायेधुंकूगु दु व सर्वोच्च अदालत फैसला कार्यान्वयन समितिं न्याक्वःतक्क ला फैसला कार्यान्वयन यायेत निर्देशन बीधुंकल तर, येँ महानगरपालिकां धाःसा अवैध रुपं दयेकातःगु व टहरा थुनेत थौंतक्क च्यूताः मक्यंनि, थन सर्वोच्च अदातलया हे अपमान जूगु दु’ महर्जनं धयादिल । थ्वयां न्ह्यः पटक पटक यानाः येँ महानगरपालिका, पुनरावेदन अदालत यल व सर्वोच्च अदालतं तकं व जग्गा थःपिनिगु हे खःगु व अवैध रुपं दयेकातःगु टहरा थुनेत आदेश बीधुंकूगु दावी महर्जनया दु । ‘२०५९ माघ १३ गते येँ महानगरपालिकां थम्हं हे नं व जग्गाय् दुगु टहरा थुनाबीगु फैसला यायेधुंकल, अझ २०६२ पुष २८ गतेकुन्हु न्हापाया फैसला बदर मजुइगु फैसला नं यायेधुंकल । थःगु हे फैसला कार्यान्वयन यायेत नं महानगरपालिकायात छाय् थाकूगु खः, थुइके मफुत’ महर्जनं अजू क्यनादिल । फैसला कार्यान्वयन मजूबलय् थःपिन्सं सर्वोच्च अदालत फैसला कार्यान्वयन समितिइ निवेदन बियागु व समितिं फैसला कार्यान्वयन यायेत २०७५ असोज १० निसें २०७७ कार्तिक २१ गतेतक्क यानाः न्याक्वः निर्देशन बीधुंकलं नं फैसलाया कार्यान्वयन मजूगु महर्जनया धापू खः । पत्रकार सम्मेलनमार्फत जग्गा थुवाः महर्जनद्वयं येँ महानगरपालिका प्रमुख विद्यासुन्दर शाक्य, कामपाया प्रमुख प्रशासकिय अधिकृत राजेश्वर ज्ञवालीयात सर्वोच्च अदालतया फैसला अविलम्ब कार्यान्वयन यायेत माग याःगु दु । नरेन्द्र बिक्रम राणाया नामय् जग्गा धनि पुर्जा दुगु उगु जग्गा सावित्री तिमिल्सिना व भेषराज न्यौपाने जुयाः २०६१ सालय् रत्नकाजी महर्जन व जुजुकाजी महर्जन दाजुकिजां न्यानाकाःगु खनेदु । व जग्गाया नियमित रुपं भूमिकर महर्जन दाजुकिजां हे पुलावःगु खनेदु । पटक पटक विवादित जुयावःगु उगु जग्गा मस्जिदया रुपं दुगु छुं हे कानुनी प्रमाण मदुगु व गुगुं इलय् मुसाफिर खाना जक खःगु जग्गाधनी महर्जनद्वयया दावी खः । ","  २०७८ मङ्सिर ४, शनिबार "
न्हूदँ राष्ट्रिय समारोह समिति ११४२ या नाय निरञ्जन रत्न शाक्य,थौं बसुवाः नेपाः ब्याङ्केटय् जूगु मुज्यां् न्हूदँ राष्ट्रिय समारोह समिति ११४२ निस्वंगु खःसा समितिया मुज्यां भाषासेवी निरञ्जन रत्न शाक्ययात सर्व सम्मतं नाय ल्यःगु दु । न्हुदँ राष्ट्रिय समारोह समिति ११४१या रमेश महर्जनया सभापतित्वय् जूगु उगु मुज्याय् समितिया आर्थिक कवःया दुजः अमृत ताम्राकारजुं वंगु दँया आर्थिक ल्याः चाः प्रस्तुत याना दीगु खः । नायः भाजु महर्जनं न्हुदँ राष्ट्रिय समारोह समिति ११४१ विघटन जूगु घोषणा याना न्हूदँ राष्ट्रिस समारोह समिति ११४२या नायःया नितिं निरञ्जन रत्न शाक्यया नां प्रस्ताव नं यानादीगु खः । न्हुदँ समारोह समिति ११४२ निस्वनेगु थुगु मुज्या रमेश महर्जनया सभापतित्वय् जूगु खःसा नेपालभाषा मंका खलःया वरिष्ठ दुजः गणेश साय्मि व नेवाः देय् दबूया नायः नरेश ताम्राकार पाहाँ कथं झायादीगु खः।,"  २०७८ आश्विन २१, बिहिबार "
शिवपुरीइ मेयर शाक्य व उपमेयर खडगी सम्मानित ,"महाराजगंजस्थित शिवपुरी माध्यामिक विद्यालयं येँ महानगरपालिकाया मेयर विद्यासुन्दर शाक्य व उपमेयर हरिप्रभा खड्गी श्रेष्ठयात हंगु दु । विद्यालयया ७३क्वःगु बार्षिकोत्सवया लसताय् याःगु समारोहलय् मेयर शाक्य व उपमेयर खड्गी लिसें कामपा वडा ३ या वडाध्यक्ष दीपक के.सी.यात नं विशेष सम्मान याःगु खः । शिक्षा, स्वास्थ्य, भाषा, संस्कृतिलिसें मुक्कं समग्र येँ महानगरया विकासय् ब्यूगु विशेष योगदानया कदर कथं वयकःपिन्त सम्मान याःगु खः । ज्याझ्वलय् पूर्वमन्त्री इश्वर पोखरेलं वयकःपिन्त हनापौलिसें सम्मान यानादिल । उगु हे समारोहस थीथी संस्था अले मनूत जानाः स्थापना यानातःगु अक्षयकोषं वःगु व्याजं विद्यालयया ६० विद्यार्थीतयत छात्रवृत्ति नं लःल्हाःगु खः । लिसें विद्यालयस १५ दँ सेवा अवधि थ्यंम्ह शिक्षक बोजबहादुर बुढाथोकी, बर्ष उत्कृष्ट शिक्षक कान्छा नुरु शेर्पायात नं सम्मान याःगु खः । ज्याझ्वलय् पूर्वमन्त्री पोखरेलं एक शिक्षक एक ल्यापटप कार्यक्रम अन्तर्गत विद्यालययात ४० ल्यापटप उपलब्ध याकेगु प्रतिबद्धता प्वंकादिल । व हे ज्याझ्वलय् सांसद विकास कोष अन्तर्गत पोखरेलमार्फत प्राप्त २५ लाख धेबां दयेकूगु शिवपुरी चमेना गृहया नं उलेज्या याःगु खः । ज्याझ्वलय् कामपा. शिक्षा विभाग प्रमुख राम प्रसाद सुवेदी, विद्यालय व्यवस्थापन समितिया नायः ई. गिरिधर मिश्र, विद्यालयया प्रधानाध्यापक दिवाकर दूरदर्शी पाण्डें सुसंस्कृत समाज दयेकेत शिक्षाया महत्वया बारे नवानादीगु खः ।","  २०७८ आश्विन २१, बिहिबार "
दिल कुमार बाराहीयात झान्जु अन्तरराष्ट्रिय अवार्ड लःल्हात ,हलिं न्यंकया अमूर्त सांस्कृतिक सम्पदा विकास यायेत दँय् दसं दक्षिण कोरियां बिइगु झान्जु अन्तरराष्ट्रिय अवार्ड थुगुसिइ बुंगद्यःया रथ निर्माण ज्याय् सिंज्याय्  थगु कला न्ह्यब्वया वया च्वंपिं बाराही पुचःया नायः दिल कुमार बाराहीयात बिउगु खः । झान्जु नगरं बिइगु दश हजार अमेरिकी डलर नापं थुगु अवार्ड विहिवार बहनी भर्चुयल माध्यमं जूगु खः । पोर्चुगलया डी इभोरा विश्वविद्यालयपाखें सम्पदा संरक्षणय् पिएचडी यानादीम्हः मोनालिसा महर्जनं दिलकुमार बाराहीया नितिं अन्तरराष्ट्रिय प्रतिस्पर्धाय् दुथ्याकेत माःगु प्रक्रिया यानादीगु खः । थुगुसिइ थुगु अवार्ड नेपालया नाप नापं इटाली व ताजिकिस्तानयात नं बिइत्यंगु दु ।  ,"  २०७८ आश्विन २२, शुक्रबार "
पेजथ्री पिपल्स च्वोइस अवार्ड जुइगु,"थनिं झिनिदँ न्ह्य निसें न्ह्याना च्वंगु पेजथ्री बाःछिपौया न्ह्यब्वया पेजथ्री पिपल्स च्वोइस अवार्ड प्यक्वगु संस्करणया घोषणा विशालबजारया बेन्टो लाउन्ज एण्ड बारय् जुल । अवार्ड अन्तर्गत न्हापा थें हे नेपालभासाया मनोरंजन ख्यः कथं संगीत ख्यः, संकिपाः ख्यः व म्यूजिक भिडियो ख्यःयात कःघाना अवार्ड बिइगु जानकारी पेजथ्री अवार्डया कजि दर्शनवीर शाक्यं प्रेस सम्मेलन याना बियादिल । २०७४ साउन २० निसें २०७८ कार्तिक १४ गते तक्कया नेपालभासाया संकिपा, म्युजिक भिडियो व संगीतया कृति दुथ्याइ । पेजथ्री पिपल्स च्वाइस अवार्डंं ११४२य् पेजथ्री अवार्ड ११३७या संस्करण लिपा निसें ११४१ कौलागा चौथी अर्थात विसं २०७४ साउन २० निसें विसं २०७८ कार्तिक १४ गते तक्कया नेपालभासाया संकिपा, म्युजिक भिडियो व संगीतया कृति दुथ्याइगु जानकारी नं ब्यूगु खः । थुगु हे ई दुने दर्ता जूगु कृति पाखें हे ज्युरी प्यानलं नामांकन ल्यइगु व उकियात हे भोटिंगया आधारय् पिपल्स च्वोइस अवार्ड ल्यइगु खँ नं जानकारी ब्यूगु दु । ज्याझ्वलय् पेजथ्री अवार्डया मेम्ह दुजः अर्विन्द्रमान सिंपाखें अवार्डया नियम व फारम भरेयायेगु बिषय जानकारी बियादीगु खः। अवार्डया घोषणा ज्याझ्वलय् यल १६ वडाया वडा अध्यक्ष म्येच्वमि निर्मलरत्न शाक्य व नेपालभाषा म्युजिक भिडियोया न्हापांम्ह निर्देशक बिजयरत्न असंबरे पाहां कथं उपस्थीत जुयादीगु खः । निर्मलरत्न शाक्यं पाखें आ पेजथ्री अवार्ड राज्य स्तरं हे न्ह्याकेमाःगु खँतयादिल । वरिष्ठ सिने पत्रकार विजयरत्न असंबरें अवार्डयात विवादित मयासे झी न्ह्यां वनेमाः धकाः सन्देश बियादिल । ईलोहं प्रकाशनया प्रबन्ध निर्देशक नरेशवीर शाक्यं मनोरंजन ख्यःयात हःपाः बिइगु निंतिं ईलोहं प्रकाशनं पेजथ्री अवार्ड यानाच्वनागु खँ धयादिल । ज्याझ्वःया अन्तय् अन्तरक्रियात्मक न्ह्यसःलिसः नं जूगु खः ।थुगु संस्करणय् स्वतां ख्यः पाखें मुक्कं ३७गू पिपल्स च्वोइस अवार्ड बिइगु धाःगु दुसा कृति दुथ्याःगु आधारय् न्हूगु विधाः नं थप जुइ । पेजथ्री संगीत अवार्डय् भजन संगीत व पुचः म्ये नं विधा कथं दुथ्याकेगु धाःसें थुगुसी विशेष रुपं ज्यूरी अवार्ड नं दुथ्याइगु जूगु दु । थुकीया निंतिं ज्युरी पाखें हे निर्णय यायेफइगु ग्वसाः नं ग्वयातःगु दु । लिसें लाइफटाइम एचिभमेन्ट अवार्ड मनोरंजन क्षत्रय् योगदान याःम्ह व्यक्तियात नं लःल्हाइ । अवार्डय् दर्ता यायेगु निंतिं छपू म्ये वा म्युजिक भिडियोया निंतिं १०००तका क्वछिनातःगु दु । १००० तका पुलेवं उकिया कलाकार एवं प्राविधिक फुक्कं हे दुथ्याइगु खःसा नेपालभासाया प्याखँया नितिं धाःसा मुक्कं ३५०० तका क्वछिनातःगु दु । पेजथ्री अवार्डया घोषणा असोज २३ गते जुगु खःसा, कार्तिकया १४ गते तक्क नां दुथ्याइ, अनं पुषया १० गते नामांकन ज्याझ्वः जुइ अले पुषया २४ गते पेजथ्री अवार्डया मू ज्याझ्वः जुइ ।","  २०७८ आश्विन २३, शनिबार "
नांजाम्ह निर्देशक पवन जोशीया बुद्ध भजन म्ये याकनं हे पिदनीगु ,"नांजाम्ह निर्देशक एवं कलाकार व च्वमि पवन जोशीं निर्देशनय् ‘भक्तया मनय् ज्ञान ब्यूम्ह’ बोलया बुद्ध भजन म्येया भिडियो याकनं पिदने त्यंगु दु । उगु म्ये य्रामदेवी मानन्धरं सः बिया दिइगु दु । थुगु म्येया लय् चिनामि संगीतकःमि मोहनदेवी महर्जन खः । जीवित जल्मीया संगीत संयोजन दुथ्याःगु थुगु म्येया म्युजिक भिडियो निर्माण ज्या नकतिनि क्वचाःगु दु ।  थुगु म्येया म्यूजिक भिडियोय् बरिष्ठ निर्देशक कलाकार च्वमि पवन जोशीं निर्देशन यानादीगु दु । छायांकन व सम्पादनया भाला राजेश शाक्यं यानादीगु दु ।  ‘भक्तया मनय् ज्ञान ब्यूम्ह’ बुद्ध भजन म्यूजिक भिडियो दुने आपालं न्हूप्रतिभा कलाकारपिनिगु अभिनय दुथ्याःगु जानकारी निर्देशक जोशीं बियादीगु दु ।  वर्तमान अवस्थाया विसंगतियात परिणाममुखी सन्देशमूलक प्रस्तुतिइ स्पष्ट क्यनेगु कुतः थुगु म्यूजिक भिडियो दुने जुउगु खँ निर्देशक जोशीं कनादिल ।  मोहनी नखःया लसताय् लाका थुगु म्यूजिक भिडियो आः छुं दिं दुने हे हाइलाइट्स नेवाः यूट्युब च्यानलपाखें सार्वजनिक यायेगु जानकारी नं म्येच्वमि व हालामि रामदेवी मानन्धरं बियादीगु दु । ज्याया बोझं विरक्त जुयाच्वंपिं जनमानसदथुइ आनन्दं सासः ल्हाकाः त्यानुचाः तंकेगु ज्या संगीतं याःगु महसुस फुक्कस्यां यात, बास्तवय् दुःख जक मानवीय मखु,  फुक्क मानवं शान्तिया आभाष कायेदये खनेमा व थ्वहे बुद्ध ज्ञान खः, सतकर्म यायेगु हे बुद्ध धम खः धकाः म्येच्वमि व हालामि रामदेवी मानन्धरं धयादीगु दु ।","  २०७८ आश्विन २४, आइतबार "
लक्का पठ्ठाया उमेरय्‘ म्येया  म्यूजिक भिडियो प्रिमियर,"ख्वताबजि कलाकार पुचःया ग्वसालय्  जुजुभाई तुलाधर या लक्का पठ्ठाया उमेरय्‘ म्येया  म्यूजिक भिडियो प्रिमियर जुउगु दु । शनिबार येँया पारादाइज ब्यांक्वेट य् जुउगु ज्याझ्वलय् प्रिमियर जुउगु म्येया च्वमि व गायक जुजुभाई तुलाधर खःसा एरेञ्जर,लय् चिनामि व रेकर्डिष्ट बिरेन कुमार शाक्य खः । उगु भिडियोया निर्देशन सुरेन्द्र तुलाधर , छाँयाङ्कन देवेन्द्र महर्जन व सम्पादन सुनिल कृष्ण ताम्राकारं यानादीगु खः । अथेहेतुं थ्व म्येया हुलाप्याखं स्यनामि भोगेन्द्र मानन्धर ,  समा  भोगेन्द्र मानन्धर व रूमन जोशीं यानादीगु खः । थुके लोकंह्वागु नेवाः टिभि ज्याझ्वः ख्वताबजि कलाकार पुचस्या कलाकारपिन्सं अभिनय यानादीगु दु । जुजुभाई तुलाधर व मंगल लक्ष्मी तुलाधरं न्ह्यब्वःयादीगु उगु मोहनी नखः , स्वन्ति नखः या भिन्तुना कालबिल ज्याझ्वः कथं साँगितिक ज्याझ्वः नं जुउगु खः । ज्याझ्वलय् पबित्र कसा, निल शाक्य, अमर चित्रकार, गोबिन्द ह्यूमत, सुरज ब्यञ्जनकार, गंगा देवी महर्जन, भुपेन्द्र बज्राचार्य, यमन श्रेष्ठ, भोगेन्द्र मानन्धर, रञ्जना सितिखु, देब काजि महर्जन, बुध्द महर्जन, बिमला महर्जन,  बिना महर्जन ,मिनर्वा, रबिन्सन कंसाकार, सुमन मानन्धर व सुरेन्द्र तुलाधर पिन्सं साँगितिक ज्याझ्वः न्ह्यब्वःयादीगु खः ।  ","  २०७८ आश्विन २४, आइतबार "
स्वनिगलय् ४सःत्या स्वयां अप्वः संक्रमित थप ,"स्वनिगलय् वंगु छुं दिं न्ह्यःनिसें कोभिड १९ या न्हूपिं संक्रमितया ल्याः कुहांवयाः ४ सः स्वयां क्वय् खनेदयाच्वंगुलिइ थौं थ्व ल्याः थहांवनाः ४सःत्या स्वयां अप्वः थ्यंगु दु । लिपांगु २४ घौ दुने देयन्यंकनं लूपिं न्हूपिं संक्रमितमध्ये स्वनिगलय् ४५१म्ह दु । येँय् २८९, यलय् १०८ व ख्वपय् ५४म्ह न्हूपिं संक्रमित लूगु खः । स्वनिगलय् कोभिड १९ संक्रमण जूपिनिगु मुक्कं ल्याः २ लाख ६९ हजार ६८१ थ्यंगु दु । उपिंमध्ये २ लाख ५९ हजार १४६म्ह संक्रमित संक्रमण मुक्त जुइधुंकल । लिपांगु खुसी स्वनिगलय् वासः याकाच्वंपिं ३७०म्ह संक्रमित संक्रमण लंकाः डिस्चार्ज जूगु दु । आः स्वनिगलय् ७ हजार ६९० सक्रिय संक्रमित वासः याकाच्वंगु दु । स्वनिगःया थीथी संस्थागत आइसोलेसनय् वासः याकाच्वंपिं सक्रिय संक्रमितमध्ये ५१२म्ह जनरल/एचडियू वार्डय् दुसा आइसीयूलय् दुपिं १३०म्हमध्ये ५२म्ह भेन्टिलेटरय् दु । वंगु २४ घौ दुने स्वनिगलय् ३ संक्रमित मन्त । येँय्, यल व ख्वपय् छम्ह÷छम्ह संक्रमित मदुगु खः । स्वनिगलय् आःतक्क कोभिड १९ संक्रमणया हुनिं २ हजार ८४५म्हेसिया ज्यान वनेधुंकल ।","  २०७८ आषाढ २८, सोमबार "
नेवाः जातीय महासंघ गठन ,"नेवाः समुदाय दुनेया थीथी जातिय संगठनतय् मंकाः संगठन कथं नेवाः जातिय महासंघ गठन जूगु दु । नेवाः समुदाय दुनेया थीथी १८ जातीय संगठनया मुनां शनिबाः  महासंघया तदर्थ कार्य समिति गठन यात । ९ दुजःया तदर्थ समितिइ खड्गी सेवा समितिया मनोज नेवाः खड्गीयात नायः ल्यःगु दुसा स्यस्यः समाजया दानदास श्रेष्ठयात न्वकू ल्यःगु दु । अथे हे, राजोपाध्याय समाजया बिराजकाजी राजोपाध्याययात मू छ्यान्जेया भाला ब्यूगु दुसा रजक समाजया किरण मघैया छ्यान्जे पदय् च्वनादीगु दु । दांभरिं पदय् पुतुवार नगरकोटी राजवाहक (पुनरा) विकास समाजया सागर पुतुवारयात तःगु दु । प्यम्ह दुजलय् नेपाल तण्डुकार समाजया सुरेश तण्डुकार, बलामी समाजया बेखराम वलामी, कपाली समाजया श्यामकृष्ण दर्शनधारी व नेपाल माली समाजया अमर मालीयात तःगु दु । महासंघ तदर्थ कार्य समितिया नायः ल्ययेधुंकाः नवासें मनोज नेवालं नेवाः समाजया शक्ति जुयाच्वंगु जातिय संगठनतय्त नेतृत्व वर्गं कार्यकर्ताया रुपय् जक प्रयोग यानावःगुलिइ आः सकसिगु शक्ति छथाय् मुंकाः थप उर्जाशील जुयाः न्ह्याःवनेगु धयादिल । ‘हरेक नेवाः समाजया गतिविधि, आन्दोलनया शक्ति धयागु जातिय समाज खः, आः थ्व शक्ति दक्वं छथाय् मुनाः थःगु हक अधिकारया प्राप्तिया नितिं झन बल्लाक, धिसिलाक्क झी न्ह्याःवनेगु जुइ’ नेवालं धयादिल । आः १८ जातिय समाज दुथ्याःगुलिइ आवश्यकता कथं मेगु जातीय समाज नं तनावनेगु व आवश्यक प्रकृयाय् न्ह्याःवनेगु वयकलं धयादिल । महासंघं वइगु कार्तिक ६ गते स्वन्ति व नेपाल सम्वत न्हूदँ ११४२ या लसताय् भिंतुना कालबिल ज्याझ्वः यायेत्यंगु दु ।","  २०७८ आश्विन २४, आइतबार "
यलय् कुमारी पूजा यात ,"यलय् राजोपाध्याय समाजं कुमारी पूजा ज्याझ्वः याःगु दु । मोहनि नखःया अवसर लाकाः समाजया यल जिल्ला समितिं यल लायकुलिइ कुमारी पूजा ज्याझ्वःया ग्वसाः ग्वःगु खः । गणेश व भैरव तकं तयाः ३०म्ह मिसा मचातयत मुंकाः समाजं वैदीक लिसें कौलिक विधि कथं नं कुमारी पूजा याःगु खः । तन्त्रोक्त विधियात बिचाः यानाः २७ कन्या कुमारीलिसें गणेश, कुमार व भैरव छम्ह छम्ह नं तयाः ३० मचात मुंकाः कुमारी पूजा यानागु समितिया कजि विजय शर्मा राजोपाध्यायं जानकारी बियादिल । नेपाःया मौलिक परम्परा, तजिलजिया संरक्षणया नितिं समाजं थीथी गतिविधि न्ह्याकावयागुलिइ व हे झ्वलय् कुमारी पूजाया नं ग्वसाः ग्वयागु समाजया केन्द्रीय नायः संजय शर्मा राजोपाध्यायं धयादिल । नेवाः समाजय् १० दँ स्वयां क्वय्यापिं मिसा मचातय्त प्रत्यक्ष कुमारीया रुपय् कयाः पूजा यायेगु चलन दु ।","  २०७८ आश्विन २४, आइतबार "
वरिष्ठ सितारवादक तारावीरसिंहया जहान मन्त,"  विश्वय् तकं प्रख्यात जुया नेपाःयात संगीतया माध्यमं हलिं न्यंकं  गौरव जुया वयाच्वनादीम्ह वरिष्ठ सितारवादक तारावीरसिंह तुलाधरया जहान मय्जु संघहेरा तुलाधर असार २८ गते सोमवाः सुथय् मदुगु दु । मदुम्ह तुलाधरया दाहसंस्कार लुतिया कर्णदीपय् वहे दिनय् बज्रयानी विधिकथं राजेन्द्र बज्राचार्यजु पुरोहित जुया मदुम्ह संघहेराया चिधिकम्ह काय् सितारवादक देवेन्द्रवीरसिंह तुलाधरं  श्राद्ध याना मि तःगु खः ।  मदुम्ह मय्जु तुलाधर अन्तरराष्ट्रीय ख्यलय् तकं नांजाम्ह सितारवादक  सतेन्द्रवीर सिंह तुलाधर, सितारवादकपिं अमृतहेरा, पदमहेरा स्थापितपिनि नं  ममतामयी मां खः । सितारवादनया ख्यलय् वयकःपिन्सं आपालं योगदान याःगु दु ।  मदुम्ह तुलाधरया   ज्याःजंको वयकया जहान वरिष्ठ सितारवादक तारावीरसिंह तुलाधर नाप वंगु २०७७ साल पुष ९ गतेया न्हि  खुन्हु जुउगु खः ।   ","  २०७८ आषाढ २९, मंगलबार "
डा बालगोपाल तिपुया निगू सफूया समालोचकीय चर्चा,"नेवाः विद्यार्थी युनियनया ग्वसालय् नेपालभाषाया निगू सफू श्रीलक्ष्मीश्रेष्ठया सच्छिदंया सत्यमोहन जोशी व डा बाल गोपाल श्रेष्ठया डायरी पानाय् बुयावस्गु कविता ुसफूया समालोचकीय परिचर्चाया भर्चुअल ज्याझ्वः मार्फत  जूगु द ु। ज्याझ्वलय शताब्दी पुरुष सत्यमोहन जोशीं नेपालभाषाया काव्यया इतिहास कुलादिसें सफू च्वमिपिंन्त निरन्तर च्वज्या न्ह्यज्याना च्वनेमा धका भिंतुना व सुवाः बियादिगु खः श्र  । ज्याझ्वलय् कुतः पिकाकःया बिमल ताम्राकारं सच्छिदंया सत्यमोहन जोशी सफूया महत्व कनादीगु खःसा, डायरी पानाय् बुयावःगु कविता सफूयात कया समालोचकपिं पूर्णकाजी ताम्राकारं वैचारिक सचेतता, ध्रुुब मधिकर्मिं सफूया सन्दर्भ म्हिग व थौं व डा ज्योति तुलाधारं डायरी पानाय् बुयावस्गु कविता जिं स्वयेबलय् विषयस केन्द्रित जुयाः समालोचना प्रस्तुत यानादीगु खः । ह्याउँनिभाः टाइम्सया संयोजनय् जूगु  ज्याझ्वः सफूनाप सम्बन्धित मदयेधुक्कुंपिं स्वम्ह व्यक्तित्वपिं नांदंम्ह समालोचक इन्द्र माली, मस्कोय् च्वनादीम्ह च्वमिलिसें अनुवादक कृष्ण प्रकाश श्रेष्ठ व समालोचक माधव लाल प्रधानप्रति श्रद्धाञ्जलि देछासें न्ह्याःगु खः। नेवाः विद्यार्थी युनियनया नायः रिदेन महर्जनया लसकुस न्वचूलिसें न्ह्यागु ज्याझ्वलय् ह्याउँनिभाः पुचःया नायः धनबहादुर महर्जनं नेपालभाषा साहित्य नापनापं थौंया इलय् ‘नेवाः लगानी  नेवाः बजार विस्तार – नेवाः समाजया विकासया लागि धइगु अवधारणा ज्वनाः न्ह्यज्यायेमाःगु आवश्यकतायात कुलादिगु खः । अच्युत रत्न बज्राचार्यं न्ह्याकुगु ज्याझ्वःलय् च्वमिपिं श्रीलक्ष्मी श्रेष्ठं व डा बाल गोपाल श्रेष्ठपाखें थःगु खँ तयादिगु खः।  ","  २०७८ आषाढ २८, सोमबार "
नव प्रतिष्ठापित श्री  गणेश व श्री भैरवया  संकल्प पुजा," मल्लकालिन जुजु जयप्रकाश मल्लया पालंनिसें प्रचलन शुरूयाःगु जीवित द्यःपिं मध्य मुलरूपं येँयाःबले पुज्याइपिं श्री कुमारी, श्री गणेश व श्री भैरवया राष्ट्रप्रमुखपाखें संकल्प पुजा यात।  शाक्य महाविहार संघया ग्वसालय् राष्ट्रपति भवनय् राष्ट्रपति विद्या देवी भण्डारी पाखें पुजा ज्वलं संकल्प याके  धुंकाः गणेश व भैरवयात बसन्तपुरया कुमारी छेँ हःगु खः । अले स्वंम्हं जीवित द्यःपिनिगु पुजा कुमारी छेँय् याःगु दु ।निवर्तमान श्री गणेश ९संवेग शाक्य० व श्री भैरव ९रुजन शाक्य० यात ई व उमेरया कारणं युवा अवस्थाय् थ्यंगुलिं नियमकथं वयकपिन्त विदा याना न्हूम्ह द्यःपिं ल्ययेत शाक्य कुलया १६ विहारय् सूचं छ्वया शाक्य कुलपुत्रपिनिगु निवेदन व जातःया आधारलिसें पंचाङ्ग निर्णायक समितिया सिफारिस कथं देय्या अवस्थालिसे ज्वः लाःगु गुणदोष, लक्षण व नक्षत्रया आधारय् भाष्कर देव संस्कारीत केशचन्द्र कृत पारावर्त महाविहार इतुंबहालया शाक्य कुलपुत्र रोदिन शाक्ययात नव प्रतिस्थापित याःगु  खँ शाक्य महाविहार संघया नायः शुभकाजी शाक्यं कनादिल  ।  श्री गणेशया रूपय् रोदिन शाक्ययात वि सं २०७७ पौष ३ गते प्रतिस्थापन याःगु खः।उकथं हे नव प्रतिस्थापित श्री भैरवया रुपय् कीर्तिपूण्य महाविहार क्वहिति बहाया शाक्य कुलपुत्र कर्सनव शाक्ययात वि सं २०७७ पौष ४ गते विधिवत रुपं प्रतिस्थापन याःगु खँ महाविहार संघया मूछ्यान्जे संघरत्न शाक्यं जानकारी बियादिल ।संकल्प पूजाया लसताय् आमन्त्रित सकलसित प्रसाद कथं नेवाः भ्वय् नं नकूगु खः । उगु भ्वजय्  पूर्व मन्त्री  कृष्ण गोपाल श्रेष्ठ   , काठमाडौ‌ महानगरपालपकाया उपप्रमुख हरिप्रभा श्रेष्ठ खड्गी ,  बागमती प्रदेशया सांसदपिं राजेश शाक्य, अजय क्रान्ति शाक्य, शोभा शाक्यया नापनापं आपालं हनेबहःपिं व्यक्तित्वपिन्सं ब्वति कयादीगु खः ।           ","  २०७८ श्रावण १, शुक्रबार "
सन्चारकःमि प्रज्वल शाक्यया मायाको परिभाषा,"रेडियो उपत्यका एफएमया  सन्चारकःमि प्रज्वल शाक्य आः गायकया रुपय् नं पिलूवःगु दु  ।  छम्ह म्येहालामि या रुपय् वयकलं हालादीगु खस नेपाली भाषाया  मायाको परिभाषा बोलया थ्व ज्वम्येय् प्रज्वल यात वन्दना खड्का नांयाम्ह म्येहालामिं साथ बियादीगु दु । थ्वहे म्येया म्युजिक भिडियो शुक्रबार पितब्वज्या याःगु दु ।  थ्व  म्युजिक भिडियो निर्देशन नं प्रज्वल शाक्यं हे यानादीगु खः ।  रेडियो उपत्यका एफएम न्ह्याका वया च्वंगु युगवाणी नेटवर्कया नायः पुष्पराज पराजुलीया सभानायसुइ जुउगु म्युजिक भिडियो  पितब्वज्या ज्याझ्वलय् नेपाल पत्रकार महासंघया नायः विपुल पोखरेल मूपाहाँ कथं झायादीगु खः । उगु ज्याझ्वलय् विशेष पाहाँपिं कथं  पूर्व राज्य मन्त्री तिर्थ राम डंगोल , सिने पत्रकार विजयरत्न तुलाधर असंबरे झायादीगु खः सा वयकपिन्सं  कुतः यानावन धाःसा छन्हु सगरमाथा या च्वकाय् थ्यनि धका धयादिलसा च्वकाय् तक थ्यंकेगु निंतिं छपला निपला याना हे पलाः न्ह्याकेगु खः धका नं धयादिल । ज्याझ्वलय् रेडियो उपत्यकाया कार्यकारी सल्लाहकार कृष्ण के सि, कार्यकारी निर्देशक सुरेश आचार्य लगायत थ्व म्येया म्येहालामि  व म्युजिक भिडियो निर्देशक शाक्य , संगीत संयोजक लक्षुप्रकाश  मल्ल , म्ये च्वमि एवं लय् चिनामि राजकुमार रायमाझीं नं म्ये व म्युजिक भिडियोबारे नुगःखँ तयादीगु खः ।थ्व म्युजिक भिडियो दुने प्रतीश शाक्य , प्रयुक्ता के सि , बिगेन तुलाधर,  सरला सिलवाल व अम्बिका राईया नापनापं प्रज्वल शाक्य व वन्दना खड्का लगायतं अभिनय यानादीगु दुसाः म्युजिक भिडियोया    क्यामेरामाएन व सम्पादक सोहन मानन्धर, सह निर्देशक व नृत्य निर्देशक आराध्य लक्ष्मी खड्गी खः ।","  २०७८ श्रावण २, शनिबार "
महानगरपालिकां थनिनिसें वृक्षारोपण न्ह्याकल, सार्वजनिक जग्गा संरक्षण याना हरियाली अप्वयेकेगु  नीति दुगु खँ कनादिसें नीति कथं सार्वजनिक निकाय व समुदाय नाप मंका कुतलय् सिमा पिइगु ज्या याना च्वनागु दु धका धयादिल । चिमाःगु सिमा हुर्के यायेत थाकुगुलि म्हतिं नं न्यागु  फिट स्वया तमाःगु सिमा पिइगु मापदण्ड दयेका हे  ज्या यानाच्वंनागु  दु धका नं वयकलं धयादिल ।   महानगरं थीथी वडा नाप जाना थुगु बर्खाय् निद्वः व न्यासः स्वयां अप्वः सिमा पिइगु योजना दु धका नं वयकलं धयादिल।,"  २०७८ श्रावण २, शनिबार "
पल्पसा डंगोेल अस्पतालय् भर्ना,नेपाःया फिल्मख्यलय् चम्सुरी धका नांजाम्ह अले  नेपालभासा संकिपाः ख्यःया नं लोकंह्वाम्ह कलाकार एवं नेपाः न्यंक हे लाेकं ह्वाःम्ह कलाकार पल्पसा डंगाेलयात जँलास्येँ समस्या वयाः अस्पताल भर्ना याना वासः याका तःगु दु ।पल्पसा डंगाेलया तःधिम्ह म्ह्याय् लुनिभाः डंगाेलं जानकारी बिउ कथं पल्पसा डंगाेलया किड्नी सम्बन्धी ल्वय् न्हापां निसें जुयाःच्वंगु व खान पानय् तसकं हे ध्यान तयाच्वंगु खः । तर नं आकाझाकां किड्नी समस्याः वया अस्पताल हे भर्ना याये माःगु सीदु ।आः वय्कयात टिचिंग अस्पतालय्  ३०५ नम्बरया बेडय् भर्ना याना वासःयानातःगु जानकारी नं ब्यूगु खःसा डाय्लासिस् यानाच्वंगु खबर नं लुनिभाः डंगाेलं ब्यूगु दु । पल्पसा डंगाेल ताः इ न्ह्यः निसें मनाेरंजन क्षेत्रय् संलग्न जुयाच्वंनादीगु खःसा  वयकलं काठमाडौं - ए मिरर इन द स्काइ नांयागु स्पेनीस फिल्म व मसान नांयागु चर्चित खस नेपाली फिल्म नं म्हितादीगु दु अले ब्याहा यानागु लच्छि मदुनि नांयागु नेवाः फिल्म निर्माण व निर्देशन नं यानादीगु दुसाः वयकया  बुद्धकालीन एतिहासिक सँकिपा घाेषक पिदनेत तयार जुइधुंकुगु दु । वय्कया उसाँय् याकनं ताःलाना वयेमा धका कामना याना ।,"  २०७८ श्रावण २, शनिबार "
भाषासेवी चक्रमान डंगोलयात लुमंकल,"भाषासेवी समाजसेवी चक्रमान डंगोल मदुगु खुदँ दूगुया वार्षिक तिथी लाका वयकयात लुमंकेगु ज्या जूगु दु । वयक रेडियो उपत्यका एफ एमया संंस्थापक अध्यक्ष खःसा वन्दे नारायण परिवार क्लबया नं न्ह्यलुवाः खः । उगु ज्याझ्वः  समाजसेवाः व भाषासेवाय् थःगु जीवन पानादीम्ह चक्रमान डंगोलयात लुमंकुसे न्ह्याकुगु खःसा ज्याझ्वः युगवाणी नेटवर्कया कजि पुपराज पराजुलीया सभानायःसुई जूगु खः । ज्याझ्वलय् सन्तकुमार महर्जनं लसकुस न्वचु तयेगु झ्वलय् मदुम्ह डंगोलया गुण लुमंका दिलसा मदुम्ह डंगोलया किपाय् पाहाँपिन्सं श्रदान्जली कथं स्वाँमा व खादागा देछागु खः । अथेहेतु पलखः मौन धारण नं यागु खः । मदुम्ह चक्रमान डंगोलयात लुमंकेगु झ्वलय् नेपाल पत्रकार संघया नायः विपुल पोखरेल , युगवाणी नेटवर्कया कार्यकारी सल्लाहकार कृष्ण के सि व कार्यकारी निर्देशक सुरेश आचार्यया नापनापं मदुम्ह डंगोल जहान मयजु लक्ष्मी डंगोल पिन्सं नं चक्रमान डंगोलयात लुमंकुसे श्रद्धान्जली देछानादीगु खःसा लुमन्ति ज्याझ्वः सन्चारकःमि प्रज्वल शाक्यं न्ह्याकादीगु खः ।   ","  २०७८ श्रावण २, शनिबार "
कलाकारिताया शिखर व्यक्तित्व नेपाली फिल्मया न्हापांम्ह भिलेन उत्तम नेपाली मन्त,मदुम्ह विशिष्ट कलाकःमि नेपालीयाबारे आपालं खँ पिहाँ वया च्वंसां वयक नेपाली फिल्मया न्हापांम्ह भिलेन धका उलि खँ पिहाँ वया च्वंगु मदु ।   वयकलं वि सं २०२२ सालया असोज १५ गते पिदंगु आमा फिल्मय् मभिं मनू यानिकी भिलेन जुया म्हितातःगु दु । थ्व ल्याखं उत्तम नेपाली नेपाली फिल्मख्यःया दकले न्हापांम्ह भिलेन खः धका धायेमा । छुं दँ न्हय् अमेरिका भ्रमणया झ्वलय् हृदयघात जुसेलिं  लगातार अस्वस्थ जुयाच्वनादिम्ह नेपालीयात लिपांगु इलय् सीओपीडी नांया स्वँ (फोक्सो) या समस्या जूगु खः। वय्कया अन्तिम संस्कार थाैं हे यायेगु धकाः परिवारं धागु दु।,"  २०७८ श्रावण ६, बुधबार "
थीथी कलाकार व सेलिब्रिटी स्वये दइगु  म्ये नेपाःमि झी  ,"नेवा:रास्ट्र भावं जाःगु ""  नेपा:मि झी "" रेकर्डिङ क्व:चाये धुंकुगु दु । नांजाम्ह संगीतकार नील शाक्यं लसय् हनादीगु थ्व म्येया  मिक्सिङ्ग  रेकर्डिस्त फिरोज बज्राचार्य  , एरेन्जर भुपेन्द्र बज्राचार्यं यानादीगु खः ।   थ्व म्येया याकनं हे म्युजिक भिडियो निर्माणया ज्या न्हयाय त्यंगु दु । म्युजिक भिडियो दयेकेया निंतिं थ्व ख्यलय् नांजाम्ह निर्देशक रामकृष्ण खडगीयात भाला बिइ धुंकुगु दु । थुके नेवाः ख्यलय् नांजापिं थीथी ख्यःया सेलिब्रिटी या नापनापं  आपालं  नेवाः कलाकारतयत नं अभिनय याकेगु ग्वसाः जुया च्वंगु खँ थ्व म्येया संगीतकार नील शाक्यं कनादिल । लुमंके बहजु कि नेपालभाषाया दकले न्हापांगु म्युजिक भिडियो नं संगीतकःमि शाक्यया ""लुमंका च्वना छन्त जिं""  म्येया म्युजिक भिडियो खः ।","  २०७८ श्रावण ६, बुधबार "
स्वनिगलय् ६९७ न्हूपिं संक्रमित लुल ,"लिपांगु २४ घौ दुने देयन्यंकनं लूपिं कोभिड १९ या न्हूपिं संक्रमितमध्ये २४ दशमलव ५५ प्रतिशत स्वनिगलय् दु । देयन्यंकनं कोभिड १९ या २ हजार ८३८म्ह न्हूपिं संक्रमित लूबलय् वमध्ये ६९७म्ह स्वनिगः दुने लूगु दु । येँय् ४९०, यलय् १२८ व ख्वपय् ७९म्ह न्हूपिं संक्रमित लूगु खः । थ्वलिसें स्वनिगलय् कोरोना भाईरसं संक्रमित जूपिनिगु ल्याः २ लाख ७४ हजार ४३९ थ्यंगु दु । उपिंमध्ये ९६ दशमलव १९ प्रतिशत संक्रमितं कोरोना भाईरसयात बुकाः संक्रमणमुक्त जुइधुंकूगु दु । थौंतकया हुने स्वनिगलय् कोभिड १९ संक्रमण लंपिनिगु ल्याः २ लाख ६३ हजार ९९५म्ह थ्यंगु दु । वंगु २४ घौ दुने ३८१म्ह संक्रमित संक्रमण लंकाः डिस्चार्ज जूगु दु । आः स्वनिगःया ३ जिल्लालिसें देयया १०गू जिल्लाय् ५सः स्वयां अप्वः सक्रिय संक्रमित दु । स्वनिगलय् ७ हजार २४४म्ह सक्रिय संक्रमित दु । थीथी संस्थागत आइसोलेसनय् वासः याकाच्वंपिं संक्रमितमध्ये ५३४म्ह जनरल/एचडियू वार्डय् दुसा आइसीयूलय् वासः याकाच्वंपिं १७८म्हमध्ये ७४म्ह भेन्टिलेटरय् दु । वंगु २४ घौ दुने स्वनिगलय् १३ संक्रमित सीगु दु । येँय् व ख्वपय् ५/५ अले यलय् ३ संक्रमित सीगु खः । स्वनिगलय् कोभिड १९ संक्रमणया हुनिं २ हजार ९सःम्हेसिया ज्यान वनेधुंकल ।","  २०७८ श्रावण ६, बुधबार "
रेडियो झीगु सःया सच्छिन्हु पूवन,"रेडियो नेशन १०३.९ मेगाहर्य्ज न्ह्याना वया च्वंगु नेवाः ज्याझ्वः रेडियो झीगु सः १०० न्हू पुवंगु लसता हने कथं बिहिवार छगू ज्याझ्वः याःगु दु ।    झीगु सः पुचःया  ग्वसालय् टिभि ज्याझ्वः कथं नाइस टेलिभिजनय् झीगु सः , अनलाइनन्युज कथं झीगुसःडटकम व रेडियो ज्याझ्वः कथं रेडियो झीगु सः  न्ह्याका वया च्वंगु दु । नेवाः सन्चार अभियान कथं थीथी सन्चार माध्यमय् नेवाः भाय्या ज्याझ्वः न्ह्याका वया च्वंगु झीगु सः पुचःया रेडियो झीगु सः ज्याझ्वः वि सं २०७८ सालया बैशाख १ गतेनिसें न्हयाःगु खःसा श्रावणया ७गते सच्छिन्हू पूवंगु खः ।    सच्छिन्हू पूवंगु   लसता कथं जुउगु  ज्याझ्वलय्  झीगुसः पुचःया कजि विजयरत्न असंबरें नीन्यादँ न्ह्यः वि सं २०५३ साल भदौ १ गते रेडियो नेपालया १०० मेगाहर्जय् गुडनाइट एफएमय् थःपिनिगु कुतलय् न्ह्याकुगु नेपालभाषा ज्याझ्वःया पलाः यात लुमंकादिल । वयकलं रेडियो नेशनय् न्ह्याना च्वंगु रेडियो झीगुसःया पलाः धइगु ज्याझ्वः न्ह्याकामि पिनिगु कुतलं ताःलागु खःसां न्यनामिपिंनिगु हःपाः व विज्ञापनदाता पिनिगु तिबःया लिच्वः खः धका धयादिल ।   ज्याझ्वलय् रेडियो नेशन १०३.९ या कजि पुरुषोत्तम बस्नेतं    स्वनिगः धइगु नेवाः तयेगु म्हसिका खः धयादिल । थःगु एफएमय् नेवाः ज्याझ्वः तये दया थःयात लसता जुउगु खँ कनादिसे कन्हे नेपालभाषाया ज्याझ्वःया निंतिं थःम्हं फुउगु ग्वाहालि यायेगु बचं बिया दिल ।   न्यंमिंपाखें नुगःखँ तयेगु झ्वलय् जुजुभाइ शाक्यं ज्याझ्वः न्ह्याकामिपिन्सं नेवाः भाय् बाँलाक न्ववाय् माःगु खँ कुलादिल । रेडियो झीगु सः यात थीथी कथं ग्वाहालि याना वया च्वंपिन्त सुभाय् देछाये कथं विशिष्ट पाहाँ पुरुषोत्तम सुबेदी पाखें मतिनाया चिं नं लःल्हागु खःसा रेडियो झीगु सः पुचःपाखें नायः राजु राजदेव बज्राचार्यं रेडियो नेशनया पुरुषोत्तम सुबेदी यात खादां न्येका व कजि असंबरें मतिनाया चिंलःल्हाना सुभाय् देछानादीगु खः ।   रेडियो नेशन१०३.९ मेगाहर्जय् सुथसिया ९ ताः ईलं निसें १० ताः ईतक न्हिं छघौ  न्ह्यानाच्वंगु रेडियो झीगु सः ज्याझ्वलय् आइतबार संकिपा निर्देशक बाशु शाहीं संकिपा, सोमबार मोडल व साहित्यकार शोभा महर्जन व पवित्रकुमार महर्जनं फोनइन , मङ्गलबार स्वास्थ्यकःमि पुर्णिमा शाक्यं उसाँय् , बुद्ध बार हस्तकलाकःमि सुबिन शाक्य , बिहिवार साहित्यकार सुनिल बज्राचार्यं साहित्य छपा न्हायकं, शुक्रबार पवित्रकुमार महर्जनं संगीत व शनिबार प्रलिशा शाक्य व सुमिक्षा शाक्य जाना सांगितिक ज्याझ्वः न्ह्याका वया च्वंगु दु ।","  २०७८ श्रावण ८, शुक्रबार "
स्वयम्भू ज्ञानमाला भजनयात येँ महानगरया ग्वाहालि ,"येँ महानगरपालिकां ज्ञानमाला भजन खलः स्वयम्भूया अक्षय कोषयात २० लख तका ग्वाहालि ब्यूु दु । थौं (शनिबाः) सुथय् भजन खलः थ्यंकादीम्ह महानगर प्रमुख विद्यासुन्दर शाक्यं उगु धेबाया चेक खलःया नायः तीर्थनारायण महर्जनलिसें पदाधिकारीतयत लःल्हानादिल । उगु इलय् महानगर प्रमुख शाक्यं आःतक्क सम्पदाया मर्मत, सम्भार वा जीर्णोद्धार व अमूर्त सम्पदाया संरक्षणया खँ ज्वनाः महानगर वःपिं सुइतं नं निराश मयानागु दावी यानादिल । महानगरया प्रवक्तालिसें वडा १५ या अध्यक्ष ईश्वरमान डंगोलं स्वयम्भू क्षेत्रया व्यवस्थापनय् महानगर व वडां छुं हे कथं कमी जुइकेमबीगु प्रतिवद्धता प्वंकादिल । खलःया नायः महर्जन व न्वकू पूर्णकाजी ज्यापुं खलःया गतिविधिहरुबारे जानकारी ब्युसें थन १९९४ सालनिसें नियमित भजन जुयावःगु व बन्दाबन्दीइ नं थनया चलनयात छुं न छुं रुपं निरन्तरता बियावयागु जानकारी बियादिल । व झ्वलय् प्रमुख शाक्यं खलःया छेँय् बुद्धया मूर्ति उलेज्या नं यानादिल । २ लाख ३४ हजार लागतय् तयार जूगु उगु मूर्ति रामघाटया देवकाजी महर्जनं खलःयात ब्यूगु धाःगु दु ।","  २०७८ श्रावण ९, शनिबार "
निर्दलीय प्रधानमन्त्रीया पक्षय् मदुगु मेयर शाक्यया धापू ,"येँ महानगरपालिका प्रमुख विद्यासुन्दर शाक्यं वर्तमान इलय् देयया नेतृत्व निर्दलीय प्रधानमन्त्रीं यानाच्वंगु धयादीगु दु । येँ महानगरपालिका वडा–२१ या वडा ज्याकू भवन शिलान्यास ज्याझ्वलय् नवासें महानगर प्रमुख शाक्यं थःपिं ०४६ साल न्ह्यःया थज्याःगु दलया ह्वीप मलाइगु निर्दलीय प्रधानमन्त्रीया विपक्षय् दुगु धयाादिल । आः देशय् दलया प्रधानमन्त्री मखसें अदालतया परमादेशं वःम्ह निर्दलीय प्रधानमन्त्रीं देयया नेतृत्व यानाच्वंगु धयादिल । ‘दलया ह्वीप मलाइम्ह प्रधानमन्त्री धइम्ह निर्दलीय प्रधानमन्त्री खः,’ शाक्यं धयादिल, ‘जिं संविधान निर्मातातयत न्ह्यसः तयाच्वना, छु संविधान च्वःबलय् निर्दलीय प्रधानमन्त्रीया परिकल्पना याःगु खःला ? कि संविधानया अपव्याख्या यानाः निर्दलीय प्रधानमन्त्री दयेकूगु खः ?’ म्हिगः गुगु व्यवस्थाया विरुद्धय् जनता सडकय् कुहांवल, आः देययात व हे व्यवस्थापाखे घ्वायेगु ज्या जुयाच्वंगु शाक्यं दावी यानादिल । दलीय प्रधानमन्त्री दयेकेगुया विकल्प मदुगु वयकःया धापू खः । व झ्वलय् शाक्यं पार्टी धयागु छखा छेँ खः धासें छेँया दुजःपिन्सं छेँया नीतियात लीमाःगुलिइ बः बियादिल । ‘जि निर्वाचनय् सूर्य चिं कयाः निर्वाचित जुयावया, आः जिं सिमा चिन्हय् भोट तये धयाजुइ ज्यू ला ? जिगु नैतिकतां बी ला ?’ शाक्यं धयादिल । नेकपा एमालें निर्वाचित छुं सासंदतयसं संविधान ल्यंकेत शेरबहादुर देउवाया पक्षय् मतदान यानागु धायेगु हाँस्यास्पद जूगु शाक्यया धापू खः ।","  २०७८ श्रावण ११, सोमबार "
दक्वं वडाया ज्याकू भवन परम्परागत शैलीइ दयेके – मेयर शाक्य ,"येँ महानगरपालिका प्रमुख विद्या सुन्दर शाक्यं दक्वं वडा ज्याकूया भवन दयेकेधुंकेगु प्रतिवद्धता प्वंकादीगु दु । वडा–२१ या वडा भवनयाय थौं शिलान्यास ज्याझ्वलय् मेयर शाक्यं थः निर्वाचित जुयाः वयेधुंकाःया न्हापांगु बैठकय् हे येँ महानगरपालिकाया केन्द्रीय ज्याकू व दक्वं वडा ज्याकू भवनया पुनर्निमाण व न्हूगु निर्माणयात प्राथमिकताय् तयाः ज्या यायेगु घोषणा यानागु लुमंकादिल । छुं दिनं हे वडा १२ या ज्याकू भवनया नं शिलान्यास जुइगु मेयर शाक्यं जानकारी बियादिल । ‘जिमिसं निर्वाचनया इलय् प्रतिवद्धता प्वंकागु अप्वः थे ज्या पूवंकागु दु, मुद्दा लाःगुलिं महानगरपालिकाया केन्द्रीय ज्याकू भवन आःतक्क दयेकेमफुनि’ वय्कलं धयादिल । थम्हं जिम्मेवारी कःघाये न्ह्यःतक्क अप्वःथे वडा भवनं सेवाग्राहीयात अःपुक सेवा बीत समस्या जुइगु कथंया जुयाच्वंगु धासें आः दक्वं वडायात ई कथं विकास यानायंकेगु प्रतिवद्धता नं वयकलं प्वंकादिल । ‘दक्वं वडा भवन मौलिकता खनेदइगु छगू हे कथं दयेकाच्वनागु दु, पिनं भवन परम्परागत नेपाली शैलीया व दुनं सेवाग्राहीया सेवायात ध्यानय् तयाः दयेकाच्वनागु दु, थ्व दक्वं ज्या जिमिगु हे कार्यकाल दुने क्वचायेके’ शाक्यं धयादिल । महानगरपालिकां ब्यूगु जानकारी कथं वडा–९ व १८ या भवन उलेज्या सेवा प्रवाह न्ह्यायेधुंकूगु दु । वडा–३, ४ व २६ या नं उलेज्या जुइधुंकूगु दु व वडा– १४ या गृह प्रवेश जुइधुंकूगु दु । अथे हे, येँ महानगरपालिकाया इन्जिनियर प्रेमबहादुर श्रेष्ठया कथं वडा–२, ६, १२, २०, २२, २९, निर्माण प्रक्रियाय् दुसा वडा–१२, ३१, १६ या नं प्रक्रिया न्ह्यायेधुंकूगु दु । मेगु वडा भवनया स्तरोन्नती यायेगु प्रक्रिया न्ह्याःगु दु । थौं शिलान्यास याःगु वडा—२१ या भवन खुतजाःया भूकम्प प्रतिरोधी, अपाङ्ग व जेष्ठ नागरिकमैत्री जुइगु जानकारी इन्जिनियर श्रेष्ठं बियादिल । भवनया न्हापांगु तला त्वःताः छेलि व मेमेगु तला वडा ज्याकूया लागिं छ्यली सा न्हापांगु तला गुथिया  लागिं छ्यलीगु धाःगु दु । भवनया न्यागूगु तलाय् ५०म्ह क्षमताया हल दइ । ‘भवनय् लिफ्टया नं व्यवस्था यानागु दु,’ श्रेष्ठं धयादिल, ‘भवन निर्माणया कार्यादेश २ करोड ६ लाख ९० हजार दु । निर्माणया ज्या २०७८ चैत २०य् क्वचायेकेमाः।’ ज्याझ्वलय् पूर्वमन्त्री कृष्णगोपाल श्रेष्ठ, प्रदेश सांसद डाक्टर अजयक्रान्ति शाक्यलिसेंया उपस्थिति दुगु खः ।","  २०७८ श्रावण ११, सोमबार "
न्हूपिं संक्रमितय् स्वनिगलय् करीब ३० प्रतिशत,"लिपांगु खुसी देयन्यंक थप जूपिं संक्रमितमध्ये २९ दशमलव २० प्रतिशत संक्रमित स्वनिगः दुने लूगु दु । देयन्यंकनं ३ हजार ४२१ न्हूपिं संक्रमितमध्ये येँय् ९९९म्ह दु । येँय् ६७७, यलय् १९७ व ख्वपय् १२५ न्हूपिं संक्रमित थप जूगु खः । आःतक्क स्वनिगलय् २ लाख ७८ हजार ४१म्हेसित कोभिड १९ संक्रमण जुइधुंकल । स्वनिगलय् वासः याकाच्वंपिं सक्रिय संक्रमितया ल्याः ८ हजार ९म्ह दु । स्वनिगःया थीथी संस्थागत आइसोलेसनय् वासः याकाच्वंपिं संक्रमितमध्ये ५९७म्ह जनरल/एचडियू वार्डय् दुसा आइसीयूलय् वासः याकाच्वंपिं १८५म्ह मध्ये ७५म्ह भेन्टिलेटरय् दु । वंगु २४ घौ दुने स्वनिगलय् वासः याकाच्वंपिं संक्रमितमध्ये ६०२म्ह संक्रमण लंकाः डिस्चार्ज जूगु दु । आःतक्क स्वनिगःया संक्रमितमध्ये २ लाख ६७ हजार ११६म्ह संक्रमित कोरोना भाईरसयात बुकाः संक्रमण मुक्त जुइधुंकूगु दु । स्वास्थ्य तथा जनसंख्या मन्त्रालयं जारी याःगु तथ्याङ्क कथं लिपांगु खुसी स्वनिगः दुने यलय् जक ३म्ह मन्त । स्वनिगलय् आःतक्क २ हजार ९१६ म्हेसिया कोभिड १९ या हुनिं ज्यान वनेधुंकल ।","  २०७८ श्रावण ११, सोमबार "
हास्य कलाकार राजाराम पौड्यालं शुरु यात युट्युब च्यानल,"हास्य अभिनयया ख्यलय् नांजाम्ह कलाकार राजा राम पौड्यालं थःगु हे छगू युट्युब च्यानलया छगू अौपचारिक ज्याझ्वः दथुइ शुरु याःगु दु । थःगु हे नां तया खोलेयाःगु युट्युब च्यानलय् राजाराम पौड्यालं थःम्हेसिनं हे निर्माण याःगु चिहासंकिपा "" हिंग"" या क्यनेज्याया  नं शुरु याःगु दु  । अभिनेता पौड्याल थःम्हेसिनं हे च्वयातगु बाखनय् दयेकातःगु चिहासंकिपा "" हिंग""  निर्देशन आर्यम नकःमिं खः । "" हिंग"" या क्यामेरामाएन व सम्पादक सोहन मानन्धर खः । थुके राजा राम पौड्याल ,आर्यम नकःमि व सपना शर्मां अभिनय यानादीगु दु । युट्युब च्यानल व चिहासंकिपा "" हिंग"" क्यनेज्या न्ह्याकुगु ज्याझ्वलय् हास्य विधाय् तसकं नांजाम्ह कलाकार सन्तोष पन्तया नापनापं हास्य विधाय् हे नांजापिं किरण के सि , जितु नेपाल , शिवहरि पौड्यालया नं विशेष उपस्थिति दुउगु खः । उगु ज्याझ्वलय्   नेपालीका लागि नेपाल अभियानया डा रामप्रसाद उप्रेती , डा सुरेन्द्र भण्डारी व बालकृष्ण न्यौपानेया नं विशेष उपस्थिति दुउगु खः ।  ख्यालि न्हिलां जाःगु "" हिंग"" चिहासंकिपाय् थौंया राजनीतिक व सामाजिक परिस्थितियात कया दुग्यंक व्यङ्ग्य यानातःगु दु । ","  २०७८ श्रावण १२, मंगलबार "
कर मपूपिनिगु कार्यस्थलय् हे माइकिङ,"महानगरयात छेँबुँ व सम्पत्ति कर मपूपिं २० चःधंगु करदाताया कार्यस्थलय् हे राजस्व विभागं थौंनिसें माइकिङ् न्ह्याकूगु दु । माइकिङलिसें क्वःज्यूगु इलय् कर पूमवःसा व धुंकाः छेँ, पसः व व्यवसायलय् शिलबन्दी यायेगु व बाँकी सरह राजस्व असुली यायेगु सम्बन्धी सूचना तिकाथकूगु दु । राजस्व अधिकृत प्रदीप कोइरालाया नेतृत्वय् नगर प्रहरीलिसें वंगु टोलीं थौं वडा ११ या एन.आर.टी. क्लव व युनाइटेड वर्ल्ड ट्रेड सेन्टर, वडा १२ या बागमती चेम्बर व बुद्धबारी कम्प्लेक्स व वडा १३ या काठमाडौँ इञ्जिनियरिङ् कलेज व नेपाल रेडक्रस सोसाइटीइ माइकिङ् यानाः सूचना टाँस याःगु खः । थ्वयां न्ह्यः कर मपूपिं करदातातयत स्वापू तयेत यक्व हे कुतः, इनाप यानागु तर, विवरणतक नं ब्यू मवःगु राजस्व विभागया प्रमुख डा. शिवराज अधिकारीं धयादिल । न्हापांथु चरणय् नां सार्वजनिक जूपिं २० करदातामध्ये आःतक्क एन.आर.टी. क्लव, काठमाडौँ इञ्जिनियरिङ् कलेज व वडा ४ या देवेन्द्र श्रेष्ठ स्वापुतिइ वःगु प्रमुख अधिकारीं जानकारी बियादिल । ‘मेपिन्सं स्वापू तक नं मतःनि तर, जिमिसं करीव ७० करोड तका स्वयां अप्वः राजस्व मुंकेु अनुमान यानागु दु’ अधिकारीया धापू खः । महानगरयात करया विवरणतक नं मब्यूपिं मेपिं करदाताय् वडा १४ या आदर कम्प्लेक्स, कृषि सामाग्री संस्थान व एल.आर.आइ स्कूल, वडा १५ या मनमोहन मेमोरियल कलेज एण्ड शिक्षण अस्पताल, वडा ३ या कान्तिपुर डेन्टल अस्पताल व चिरायु अस्पताल व वडा ४ या देवेन्द्र श्रेष्ठ लाःगु दु । अथे हे, वडा २२ या आरबी कम्प्लेक्स, वडा २४ या सुरज आर्केट, वडा २९ या शुभश्री कोअपरेटिभ लिमिटेड, वडा २८ या काठमाडौँ प्लाजा व नेपाल शेयर मार्केट व वडा ३० का गोपालजी प्रपर्टिज प्रा. लि. अले स्टार मल नं दुगु विभागं न्ह्यथंगु दु । थुपिं करदातातयत कर पुलेत ब्यूगु म्याद साउन १५ गते फुइत्यंगु दु ।","  २०७८ श्रावण १३, बुधबार "
येँ महानगरया स्वीनिगुलिं वडां ५० दं च्वययापिन्त खोप बीगु ,"५० दं च्वयया नागरिकतयत खोप बीत येँ महानगरया स्वीनिगुलिं वडाय् खोप केन्द्र तइगु जूगु दु । येँया प्रमुख जिल्ला अधिकारी कालीप्रसाद पराजुलीया अध्यक्षताय् थौं च्वंगु जिल्ला खोप अनुगमन तथा व्यवस्थापन समितिया मुँज्यां थथे निर्णय याःगु खः । बैठकं येँ जिल्लाया मेगु नगरय् सम्भव जुतल्ले लिक्कया स्वास्थ्य संस्थाय् खोप केन्द्र तयेगु निर्णय याःगु दु । अथे हे, अत्याबश्यक सेवाया व्यक्तियात राधास्वामी आइसोलेसन सेन्टर सामाखुशी, वीर अस्पताल, निजामती कर्मचारी अस्पताल, टिचिङ् अस्पताल व शुक्रराज ट्रपिकल तथा सरुवा रोग अस्पताल केन्द्र क्वःछ्यूगु दु । फरक क्षमताया मनूतयत भेरोसेल खोप बीगु ज्याझ्वः अन्तर्गत खोप सञ्चालन जुइगु इलय् लिक्कया खोप केन्द्र वा मेगु छिंगु थासय् सञ्चालन यायेगु निर्णय जूगु दु । बैठकं जिल्ला समन्वय अधिकारी पिताम्बर अधिकारीया कजिसुइ ६ दुजःया खोप अनुगमन समिति गठन याःगु दु । समितिइ जिल्ला प्रशासन ज्याकू, महानगरीय प्रहरी परिसर, सशस्त्र प्रहरी बल, जिल्ला स्वास्थ्य ज्याकू व येँ महानगरया प्रतिनिधि दइ ।","  २०७८ श्रावण १३, बुधबार "
रुपेन्द्र थक्वाःया निर्देशनय् हिरा लानी वइगु,"निक्वःगु लकडाउन लिपा नेपालभाषाया संगीतख्यलय् म्युजिक भिडियो धमाधम न्हून्हूगु पिहाँ वया च्वंगु दु । म्युजिक भिडियो ख्यलय् आपालं कलाकःमिपिनि ल्हाःदिइ मलाना च्वंग दु । थथे लिमलाना च्वनिम्ह छम्ह कलाकःमि रुपेन्द्र श्रेष्ठ थक्वाः नं खः । वयकया ला परिवारय् जहान सरिना बज्राचार्य व म्ह्याय्पिङ सिम्रिक व संकिपा श्रेष्ठ  नं   कलाकारिताख्यलय् थःगु पलाः न्ह्याका च्वंपिं खः । कलाकःमि रुपेन्द्र श्रेष्ठ थक्वाःजुं   निक्वःगु लकडाउन लिपा नेपालभाषाया म्युजिक भिडियोख्यलय् हाकनं पलाः न्ह्याकुगु दु । छम्ह अभिनेता व मोडलया रुपय् नांजाम्ह थक्वाःजुं थ्व पालय् धाःसा अभिनयपाखे मजुसे निर्देशनपाखे थःगु पलाः न्ह्याकादीगु दु ।  लोकंह्वाम्ह अमर गायक रमेश ताम्राकार या काय् सगुन ताम्राकारं हालादीगु हिरा लानी म्येया म्युजिक भिडियो या निर्देशन कलाकःमि थक्वाःजुं यानादीगु खः ।  थ्व हिरा लानी धागु म्ये  अञ्जना ताम्राकारं च्वयादीगु खः । वयक रमेश ताम्राकार या जहान खः । थ्व म्येयात सगुन ताम्राकारं हे लय् चिनादीगु खः । बाजं ग्वसाः नं वयकलं हे ग्वयादीगु खः । थ्व म्युजिक भिडियो या निंतिं पूजा शाहीं समा या भाला क्वबिया दीगु खः । थुके मूभुमिकाय् अनुज शाक्य व सृष्टि महर्जन अले चिरि बाबु महर्जन,पुजन ‌श्रेष्ठ,लूनिभा महर्जन,आयशा लोप्चन पिन्सं मेमेगु भुमिकाय् म्हिता दीगु खः । थुकिया मू किपालुमि व छ्याय्फ्वायकःमि रक्की महर्जन , किपालुमि रिजन शाही व बिक्रम शाही खः ।","  २०७८ श्रावण १४, बिहिबार "
"स्वनिगलय् ८६० संक्रमित थप, २४७ यात लन ","वंगु २४ घौ दुने देयन्यंकनं कोभिड १९ संक्रमण पुष्टि जूपिं न्हूपिं संक्रमितमध्ये २५ दशमलव ५५ प्रतिशत स्वनिगलय् नं लुयावःगु दु । लिपांगु खुसी देयन्यंक ३ हजार ३६५म्ह कोभिड १९ या न्हूपिं संक्रमित थप जूगुलिइ उपिंमध्ये स्वनिगलय् ८६०म्ह दु । येँय् ५९७, यलय् १५५ व ख्वपय् १०८म्ह न्हूपिं संक्रमित लूगु खः । स्वनिगलय् थौंतकलय् २ लाख ८० हजार ५३४म्ह कोरोना भाईरसं संक्रमित जुइधुंकल । उपिंमध्ये संक्रमण लंपिनिगु दर धाःसा ९५ दशमलव ५९ प्रतिशत दु । मुक्कं संक्रमितमध्ये २ लाख ६९ हजार १६३म्ह संक्रमित संक्रमणं मुक्त जुइत ताःलायेधुंकूगु दु । लिपांगु २४ घौ दुने स्वनिगलय् कोभिड संक्रमण लंपिनिगु ल्याः २४७ जक दु । येँय् व ख्वपय् २/२ निम्ह यानाः स्वनिगलय् थप प्यम्ह संक्रमित मन्त । स्वनिगलय् थौंतकया दुने २ हजार ९३०म्हेसिया कोभिड संक्रमणया हुनिं ज्यान वनेधुंकल । स्वास्थ्य तथा जनसंख्या मन्त्रालयं थौं अद्यावधिक याःगु तथ्याङ्क कथं स्वनिगलय् आः ८ हजार ४४१म्ह सक्रिय संक्रमित वासः याकाच्वंगु दु । स्वनिगःया थीथी संस्थागत आइसोलेसनय् वासः याकाच्वंपिं सक्रिय संक्रमितमध्ये ७१७म्ह जनरल/एचडियू वार्डय् दुसा आइसीयूलय् दुपिं १८२म्हमध्ये ६८म्ह भेन्टिलेटरय् दु ।","  २०७८ श्रावण १४, बिहिबार "
सर्वोच्चं लगन पार्क दयेकेज्या पंगु मेयर शाक्यया धापू ,"येँ महानगरपालिका प्रमुख विद्यासुन्दर शाक्यं सर्वोच्च अदालतं पनताःगुलिं येँया लगं त्वालय् लगं पार्क दयेकेज्या द्युगु धयादीगु दु । येँय् जूगु छगू ज्याझ्वलय् नवासें लगंया लिसें स्वनिगःया स्थानीयवासीया सुविधालिसें ईतिहास ल्यंकातयेगु लागिं दयेकेत्यनागु पार्क छम्हेसिया उजुरीया हुनिं दयेके मफयाच्वंगु धयादिल । ‘ईतिहास, स्थानीय संस्कृति नं ब्वयेगु नितिं स्थानीय हे जानाः दयेकेत्यंगु लगन पार्क दयेकेज्या थौं दिनाच्वंगु दु । छम्हेसिया उजुरीया भरय् ज्या दिकाः आः कोरोनाया कारण क्यनाः थ्व मुद्दायात पेशीइ हे मतःसे थाकातःगु दु’ शाक्यं धयादिल । ज्याझ्वलय् २१ वडास्थित तःबहाःया गनेद्यःलिसेंया द्यःपिं व तुंफःया उलेज्या जूगु खः ।  महानगर प्रमुख शाक्य व पूर्वमन्त्री कृष्णगोपाल श्रेष्ठं पुनर्निर्माण क्वचायेकाः पुनर्स्थापित द्यःपिं व तुफःया पूजा यासें मंकाः रुपं उलेज्या यानादिल । व झ्वलय् प्रमुख शाक्यं येँया संस्कृति, सम्पदात संरक्षण यायेगु नितिं छुं नं गुथि, खलःया थःगु हे जग्गा दुसा अन महानगरपालिकां सांस्कृतिक भवन दयेका बियाच्वनागु धयादिल । प्रदेश सरकारलिसेया सहकार्यं सम्पदा संरक्षणय् थप योगदान जुइगु अपेक्षा प्रमुख शाक्यं तयादिल । ‘संस्कृति सम्पदा संरक्षणया ज्याय् येँ महानगरपालिकां न्ह्याकाच्वनागु ज्याय् बागमती प्रदेश सरकारं नं ग्वाहालि याःगु दु । येँय् सांस्कृतिक वाद्यवादन न्यायेत प्रदेश सरकारं ३ करोड तका फ्याःगु दु’ शाक्यं धयादिल । येँ महानगरपालिका २१ वडा ज्याकू व स्थानीय तःबहाः पुचःया मंकाः कुतलय् तुंफः व मूर्ति पुनस्र्थापना याःगु खः । थनया गनेद्यः लगमं दक्षिण भेगय् च्वनीपिं डंगोल, महर्जन, श्रेष्ठतय् बुसांनिसें मृत्युतक्कया संस्कारय् न्हापां पूजा यायेगु यानाच्वंगु दु ।","  २०७८ श्रावण १४, बिहिबार "
मरुसतःया गजू थ्यंकःवल ,"७२ सालया तःभुखाचं पूवंक हे दुनाः पाताः जुयाः थौंकन्हय् पुनर्निर्माणया झ्वलय् दुगु मरुसतःया गजू मरुसतलय् दुकाःगु दु । मरुसतःया च्वय् पलिइ तइगु गजू विहीवाः लसुकस यानाः मरुसतलय् दुकाःगु खः । बाजंगाजं व गुर्जुया पल्टनलिसें नेपाली सेनाया जवानतयसं कुबियाहयाः गजू मरुसतलय् दुकाःगु खः । वयां न्ह्यः मरुसतः लिक्क हे दुगु श्रीखण्डतरुमुल महाविहार (सिँख्वःमू बहाः) दुने स्वन्हुतक्क गजूया गुप्त तान्त्रिक पूजा याःगु खः । मरुसतः दुने दिकेधुंकाः सिँख्वःमूबहाःया पण्डित प्रा. यज्ञमानपति वज्राचार्यया नेतृत्वय् व हे बहाःया गुर्जुपिन्सं चर्या नृत्यलिसें गजूया प्रतिस्थापन पूजा यानादीगु खः । साःया सिं दयेकातःगु गजुलिइ १३ चाः दु । थुकियात सिजःया पातां भुनाः स्थापना याइ । काष्ठमण्डप पुनर्निर्माण समितिया नायः अले बागमती प्रदेशया सांसद राजेश शाक्यं साउन महिना दुने हे मरुसतलय् गजू छुइ धुंकेगु धयादिल । ‘गजुू हयेगु धइगु ज्या क्वचाइगु चरणय् थ्यन धइगु संकेत खः, गजू छुइधुंकाः मरुसतः पुनर्निर्माणया ज्या नं क्वचाइ’ शाक्यं धयादिल । मरुसतः अर्थात काष्ठमण्डपया हे नामं येँया नां नं काठमाडौं च्वंवंगु धयावःगु दु । ७गूगु शताब्दीइ दयेकूगु थुगु सम्पदा पुनर्निर्माणया लागिं येँ महानगरपालिकाया आर्थिक लगानीइ पुनर्निर्माण समिति गठन यानाः ज्या न्ह्याकूगु खः । समितिं ०७५ या वैशाखनिसें पुनर्निर्माणया ज्या न्ह्याकूगु खः । पुनर्निर्माणया ज्या न्ह्याकेत महानगरपालिकां ५० लख तका ब्यूगु खः । व धुंकाः निगू किस्ताय् ५÷५ करोड तका ब्यूगु खःसा वंगु असारय् मेगु १ करोड तका ब्यूगु खः । आःतक्क मरुसतः पुननिर्माणया लागिं महानगरं ११ करोड ५० लाख तका बी धुंकूगु दु । गजू लसकुस ज्याझ्वलय् पुनर्निर्माण समितिया नायःलिसें वागमती प्रदेश सांसद शाक्य, प्रतिनिधि सभाया सांसद बीना श्रेष्ठ, बागमती प्रदेश सांसद डा. अजयक्रान्ति शाक्य, येँ महानगरपालिकाया उपप्रमुख हरिप्रभा खड्गी श्रेष्ठ, सम्पदा समितिया कजिलिसें १८ वडाया अध्यक्ष न्हुछेकाजी महर्जननापं पुनर्निर्माण समितिया पदाधिकारीतय् उपस्थिती दुगु खः ।","  २०७८ श्रावण १५, शुक्रबार "
स्वनिगलय् ९०४ न्हूपिं संक्रमित थप ,"वंगु २४ घौ दुने देयन्यंक थप जूपिं न्हूपिं कोभिड संक्रमितमध्ये २६ दशमलव ७२ प्रतिशत संक्रमित स्वनिगः दुने लूगु दु । देय्न्यंक ३ हजार ३८३ संक्रमित लूबलय् उपिंमध्ये ९०४म्ह स्वनिगःयापिं दु । येँय् ६१३, यलय् १७७ व ख्वपय् ११४ न्हूपिं संक्रमित लूगु खः । स्वनिगलय् आःतक्क २ लाख ८४ हजार ६५३म्ह मनूत कोभिड १९ संक्रमित जुइधुंकूगु दु । उपिंमध्ये ९५ प्रतिशत ७५ प्रतिशत संक्रमितयात संक्रमण लनेधुंकूगु दु । आःतक्क स्वनिगलय् मुक्कं २ लाख ७२ हजार ५७८म्ह संक्रमित संक्रमणं मुक्त जुइधुंकूगु दु । लिपांगु इलय् स्वनिगलय् ६७७म्ह संक्रमित संक्रमण मुक्त जुइत ताःलाःगु दु । थुगु हे इलय् थप ७म्ह संक्रमितया कोभिड संक्रमणया हुनिं ज्यान वंगु दु । येँय् व ख्वपय् ३/३ व यलय् छम्ह संक्रमित मदुगु खः । आःतक्क स्वनिगलय् २ हजार ९६०म्हेसिया कोभिड १९ संक्रमणया हुनिं ज्यान वनेधुंकल । स्वनिगलय् होम आइसोलेसन व थीथी संस्थागत आइसोलेसनय् च्वनाच्वंपिं सक्रिय संक्रमितया ल्याः ९ हजार ११५ दु । स्वनिगःया ३ जिल्ला नं यानाः मुक्कं १४ जिल्लाय् ५सः स्वयां अप्वः सक्रिय संक्रमित दुसा १९ जिल्लाय् धाःसा २सः स्वयां अप्वः सक्रिय संक्रमित दु ।","  २०७८ श्रावण १९, मंगलबार "
मदुम्ह वडा अध्यक्ष शशीलालयात  मेयर शाक्यं  श्रद्धान्जलि प्वंकल ,"काठमाडौं महानगरपालिका वडा नं १९ या वडा अध्यक्ष शशी लाल श्रेष्ठया म्हिग  भाद्र १७ गते बिहिवार सनिलया ४.३० ताः इलय्  निधन जूगु दु । वयक  नेपाली कांग्रेस १९ वडा सभापति नं खः ।  क्यान्सर ल्वचं कया वासः याका च्वनादीम्ह वयकःयात  भाद्र १६ गते  नर्भिक अस्पतालय्   यंकूगु खः । छुं दिं न्ह्यःनिसें वयकःया उसाँय् बामलाना वःगुलिं  वयकःयात नर्भिक अस्तालय् वासः याका वयाच्वंगु खः ।  काठमाडौँ महानगरपालिकाया मेयर विद्यासुन्दर शाक्यं वडा १९ वडा अध्यक्ष शशीलाल श्रेष्ठ मत्यवं मदुबले थःम्हं अभिभावक गुमाए यानागु अनुभूति जुल धका धयादिल ।  शुक्रबार  शोक सन्देश जारी याना मेयर शाक्यं श्रेष्ठया अकल्पित निधनं थःयात तसकं दुख लगे जुउगु दु धका धयादिल । सन्देशय् मेयर शाक्यं मदुम्हेसिया आत्मा सुखावति भुवनस बासं च्वनेमा धका कामना यासे दुखंकःपि सकल परिवारजन प्रति काठमाडौं महानगरपालिकाया  सकलें जनप्रतिनिधि, कर्मचारी व महानगरवासीपाखें विचाः हायेका दिल । वयक मेयर व उपमेयर हरिप्रभा श्रेष्ठ खडगीं मदुम्ह वडा अध्यक्ष श्रेष्ठया सीम्हय् स्वां देछाना श्रद्धान्जलि प्वंकादिल ।  वयकःयात  श्रद्धाञ्जली अर्पण यायेया निंति  शुक्रबार सुथसिया ९ ताःइलय् निसें का.म.पा.१९ वडा ज्याकुथिया प्रांगणय् तःगु खः । व धुंकाः पशुपतिया आर्यघाटय् दाहसंस्कार याःगु खः ।  वयकः वंगु स्थानीय निर्वाचनय् नं वडाध्यक्षय् निर्वाचित जुयादीगु खःसा वंगु २६ क्वःगु महानगर दिवसय् वयकः सम्मानीत तकं जुयादीगु खः । वयकया जहान नापं छम्ह काय् व स्वम्ह म्ह्याय् दु । वयक मदुगुलिइ थीथी संघ संस्थाया लिसें थीथी उच्च व्यत्तित्वपिन्सं नं भावपूर्ण श्रद्धाञ्जली प्वंकुगु  दु ।  थुकथं भावपूर्ण श्रद्धान्जलि प्वंकेगु झ्वलय् नेकाया नेता प्रकाश मान सिंह, नेपाली कांग्रेस काठमाडौं जिल्ला कार्यसमिति परिवारया पाखें सभापति कृष्ण सबुज बानियां नेपाली कांग्रेस २४ वडा परिवारपाखें सभापति बिनोद कुमार राजभण्डारी, काठमाडौं महानगरपालिकाया ’महानगर’ बुलेटिनया सम्पादक मण्डलं वयकया दुखद निधनं काठमाडौं कांग्रेसयात तःधंगु क्षति जूगु तायकूगु दुसा वयकःप्रति हार्दिक श्रद्धाञ्जली व्यक्त  याःगु दु । थुगु दुःखया ईलय्  काठमाडौं महानगरपालिकां वडाध्यक्ष श्रेष्ठया मदुगुलिइ भाद्र १८ गते शुक्रवाःया न्हि छन्हु शोक विदा नं बिउगु  दु ।  छुं महिना न्ह्यः जक पूर्व उद्योगमन्त्री तकं जुयादी धुंकूम्ह लोकंव्हाम्ह काँग्रेस नेता नविन्द्रराज जोशी मदुगु खः । अनं लिपा हानं १९वडाया हे पुलांम्ह वडानायः एवं काग्रेसया नेता हरेन्द्र वहादुर श्रेष्ठ मदुगु खःसा आः हानं लोकप्रिय वडाध्यक्ष श्रेष्ठ मदुगु अवस्था सिर्जना जूगु दु । थुगु दुःखया इलय् काठमाडौं काँग्रेस क्षेत्र नं ८ क्षेत्रीय सचिव राजेश श्रेष्ठं दुःख प्वंकादीगु दु ।     ","  २०७८ भाद्र १८, शुक्रबार "
सुरज व्यन्जनकार व रुक्साना महर्जन या ‘सुला सुला ...वा’  सार्वजनिक ,"नेपालभाषाया कलाकारिता ख्यः , संकिपा ख्यःयालिसें म्यूजिक भिडियोय् थीथी भूमिकाय् अभिनय यानाः थःगु प्रतिभा न्ह्यब्वयाः थ्व ख्यःया छम्ह सुपरस्टार कथं बयबय् जुयाच्वंम्ह सुरज व्यन्जनकार व किपूया प्रतिभावान् कलाकार रुक्साना महर्जनया मू भूमिका दूगु न्हूगु म्यूजिक भिडियो ‘सुला सुला...वा’ थौं बिहिवाः सार्वजनिक जूगु दु । यूटुयुब च्यानलपाखें सार्वजनिक जूगु उगु म्यूजिक भिडियो नांजाःम्ह म्येहालामि सानुबाबु महर्जन व सबनम थापाया सलय् थ्वयाच्वंगु म्ये खःसा रोहितया च्वसां पिज्वःगु व नांजाःम्ह संगीतकःमि जुगल डंगोलं लसय् हनादीगु लिसें संगीत संयोजन यानादीगु खः । थुगु न्हूगु म्यूजिक भिडियो ‘सुला सुला...वा’य् कलाकार रुक्साना महर्जनयात लोकंह्वाःम्ह कलाकार सुरज व्यञ्जनकारया जोडियात आपासिनं ययेकीगु आशा यानातःगु दु । अथेहे, म्यूजिक भिडियो दुने मचाकलाकार निश्लिति बज्राचार्य व सोन शाक्यपिन्सं अभिनय यानादीगु दु । मचाबलयया मतिना नं न्ह्यब्वयातःगु थ्व म्युजिक भिडियोयात नांजाःम्ह संगीतकःमि अमर चित्रकारया सम्पादन व छायांकन यानादीगु खः । म्यूजिक भिडियोया निर्देशन थौंकन्हय् लिमलाःम्ह निर्देशक राजन शाहीं यानादीगु दुसा समाः उमेश (उमिशा) पाण्डें यानादीगु दु । म्येच्वमि कवि रामभक्त रमझम महर्जनं च्वयादीगु थ्व म्येयात बरिष्ठ संगीतकार गुज्ये मालाकारं लसय् हनादीगु खः ।","  २०७८ भाद्र २४, बिहिबार "
चिभा चैत्यपाखें श्रीघःया चैत्य भिंकल,ल्यायम्ह पुस्ताया नेवाःत जाना निस्वनातःगु चिभा चैत्य नांयागु पुचलं श्रीशान्तिघट बज्रधातु चैत्य महाविहार श्रीघःया स्यना च्वंगु झिंनिगः चैत्यया स्यना च्वंगु गजु दयेका बिउगु दु । स्वनिगः या सम्पदा कथं न्हाय् धस्वाकेत ताःलाना च्वंगु बौद्ध सम्पदाया संरक्षण व सम्बर्ध्दन यायेगु व अजागु सम्पदाया महिमा न्यंकभनं थ्यंकेगु तातुना निस्वनातःगु पुचःया कुतलं श्रीघःया थीथी चैत्यया गजु भिंका बिउगुलिं श्रीघःया  श्रीशान्तिघट बज्रधातु चैत्य महाविहार संरक्षण समितिपाखें  उगु  पुचः यात सुभाय् देछागु दु । उगु महाविहार संघया नायः शुभकाजी शाक्यं श्रीघःबहाया चैत्यया गजु स्यना च्वंबले उकियात गथे याना भिंकेगु धका संरक्षण समितिइ छलफल जुयाच्वंबले लाक्क हे चिभा चैत्यपाखें गजु भिंकेगु प्रस्ताव वःगु खँ कनादिल । चिभा चैत्यया कुतलं श्रीघःया चैत्य झःझः धायेक बाँलात धका नं वयकलं धयादिल । थःगु कुतलं व थःगु हे खर्चं चैत्यया गजु भिंका बिउगु पुचः चिभा चैत्ययात सुभाय् देछाये कथं आइतबार पन्जरां या दिनस अार्थिक ग्वाहालि लःल्हागु दु ।उगु आर्थिक ग्वाहालि श्रीशान्तिघट बज्रधातु चैत्य महाविहार संरक्षण संघया नायः शुभकाजी शाक्य पाखे लःल्हागु खःसा चिभा चैत्य पाखे प्रबोध बीर सिं कंसाकार भाजुं लःल्हाना कयादिउगु खः ।,"  २०७८ भाद्र २१, सोमबार "
डा. अजयक्रान्ति शाक्य नं मन्त्री मण्डलय् दुथ्यात,"    बागमति प्रदेशया मुख्मन्त्री अष्टलक्ष्मी शाक्यं थौं थःगु नेतृत्वय् दुउगु मन्त्रीमण्डल यात  विस्तार यानादीगु दु । बागमती प्रदेशया मुख्मन्त्री अष्टलक्ष्मी शाक्य आः यात थहे अल्पमतय् लाना च्वंम्ह जुसां थौं बुद्ध बार वयकलं मन्त्री मण्डल यात विस्तार यानादीगु ख । मुख्मन्त्री शाक्यं थौं बुधबार खुम्ह मन्त्री व प्यम्ह राज्यमन्त्री नियुक्त यानादीगु खः । नवगठित मन्त्रिपरिषदय् डा. अजय क्रान्ति शाक्ययात आन्तरिक मामिला तथा कानून मन्त्रालयको जिम्मेवारी बियादीगु खः । वयकया मन्त्री मण्डलय् रचना खड्कायात आर्थिक मामिला तथा योजना मन्त्रीया भाला बिउगु दुसाः  विजय सुबेदी यात सामाजिक विकास मन्त्री व शान्तिप्रसाद पौडेलयात उद्योग, पर्यटन, वन तथा वातावरण मन्त्रीया भाला बिउगु दु  । अथेहेतुं प्रदीपकुमार कटुवाल क्षेत्रीयात स्वास्थ्य मन्त्रालयया भाला बिउगु दु । चन्द्र लामायात भूमि व्यवस्था, कृषि तथा सहकारी मन्त्रीया भाला बिउगु दु । मुख्यमन्त्री शाक्यं जीवन खड्कायात भौतिक पूर्वाधार विकास राज्यमन्त्री , सरस्वती बाटी यात उद्योग राज्मन्त्री , जुनेली श्रेष्ठयात सामाजिक विकास राज्यमन्त्री व बद्री मैनालीयात भूमि व्यवस्था, कृषि तथा सहकारी राज्मन्त्री   नापं याना प्यम्हेसित राज्यमन्त्री कथं नियुक्त यानादीगु दु । नवनियुक्त खुम्ह मन्त्री व प्यम्ह  राज्यमन्त्री पिन्सं बुद्ध बार हे सपथ ग्रहण यानादीगु दु । थौं जुउगु  मन्त्री परिषद विस्तार धुंका बागमती प्रदेशया मन्त्रिपरिषदय् झिंनिम्ह दुजः दत । एमालेया सांसद मध्ये गुलिसिनं  माधव नेपाल नेतृत्वया पार्टी ल्यःगुलिं याना  बागमती सरकार आःयात धाःसा अल्पमतय् लाना च्वंगु दु। बागमती प्रदेशय् एमालेया ५६ सांसदमध्ये झिंस्वम्हेसिनं एकीकृत समाजवादी ल्यःयादीगु खः।      ","  २०७८ भाद्र २३, बुधबार "
भाषा आयोगयात नेपालभाषा एकेडमिया सुभाय्  ,भाषा आयोगपाखें नकतिनि नेपाल सरकारयात लःल्हाःगु प्रतिवेदनय् बागमति प्रदेशय् सरकारी ज्याखँय् औपचारिक ल्याखं छ्यलाबुला यायेगु कथं नेपालभाषा उपयुक्त धकाः गुगु खँ सिफारिश याःगु दु उकियात कयाः नेपालभाषा एकेडमिं अतिकं सकरात्मक धकाः च्वछासें आयोगया उगु प्रतिवेदनयात लसकुस याःगु दु । संघीय लोकतान्त्रिक गणतन्त्र कथं नेपाः देया शासन संरचनाय् वःगु राजनीतिक ह्यूपाःया झ्वलय् उकथं भाषिक अधिकार सुनिश्चित यायेगु कुतः जुइमाः धकाः भाषा आयोगया जिम्मेवार पदाधिकारीपिं नापं औपचारिक ल्याखं च्वनाः थुगु नेपालभाषा एकेडमिपाखें थःगु आधिकारिक धारणा न्ह्यब्वयेगु व माःगु सहलह जूगु खँ थन लुमंकाच्वना । थुगु एकेडमिं न्ह्यब्वःगु थीथी सुझावत मध्ये नेपालभाषायात प्रादेशिक सरकारया ज्याखँय् आधिकारिक छ्यलाबुलाय् हयेमा धैगु नं छता मू खँ खःसा राज्यपाखें आयोगया थुगु सुझावयात याकनं ब्यवहारय् नालेत माःगु पलाः ल्ह्वनेगु ज्या जुइ धका नेपालभाषा एकेडमिया सदस्य सचिव मल्ल के सुन्दरं भलसा दु धका धयादीगु दु । नेवाः समुदायया मांभाय् नेपालभाषा थें देय्या मेमेगु समुदायपाखें छ्यलावयाच्वंगु थीथी भाय्यात नं थीथी प्रदेशया आधिकारिक ज्याय् नालेत भाषा आयोगपाखें याःगु सिफारियात कयाः थुगु एकेडमिपाखें आपालं लसता प्वंकागु जुल धका नं सदस्य सचिव मल्लं न्ह्यथना दिल । विशेषतः नेपालभाषायात सरकारी ज्याखँय् छ्यलेगु सम्बन्धय् गुगुं नं सम्वन्धित निकाययात छुं नं कथंया ग्वहालि व सुझाव माःसा नेपालभाषा एकेडमिपाखें माःथाय् माःकथं ग्वाहालि यायेत तयार दु धका वयकलं न्ह्यथना दिल ।                                                                                                                               ,"  २०७८ भाद्र २४, बिहिबार "
छत्रपाटी अस्पतालया ‘माउ बद्रि भवन’ या शिलान्यास ,"छत्रपाटी निःशुल्क चिकित्सालय अस्पतालया न्हूगु भवनया शिलान्यास जूगु दु । थौं येँ महानगर प्रमुख विद्यासुन्दर शाक्यं अस्पतालया न्हूगु भवन ‘माउ बद्रि भवन’ या शिलान्यास यानादिल । भवन शिलान्यासया झ्वलय् महानगर प्रमुख शाक्यलिसें उपप्रमुख हरिप्रभा खड्गी श्रेष्ठ, १७ वडाया वडाध्यक्ष नविन मानन्धर व अस्पतालया नायः डा. मनोजमान श्रेष्ठं मंकाः कथं भूमि पुजन यानादीगु खः । उगु इलय् नवासें प्रमुख शाक्यं इलय् हे स्तरीय ज्या यायेत इनाप यासें धेबाया चिन्ता मकायेत धयादिल । क्षेत्रपाटीइ १० आना १ दाम जग्गा करीब ३५ करोड तकाया लागतय् अस्पतालया न्हूगु भवन दयेकेत्यंगु खः । ज्याझ्वलय् महानगर उपप्रमुख खड्गी श्रेष्ठं दक्वं अधिकारमध्ये नं नागरिकयात स्वास्थ्य सम्बन्धी अधिकारया प्रत्याभूति याकेत थःपिन्सं कुतः यानाच्वनागु धयादिल । वडा १७ या वडाध्यक्ष मानन्धरं ०७२ सालया भुखाय्, ०७५ य् डेंगु व आः विश्व महामारी जुयाच्वंगु कोभिड संक्रमणया इलय् चिकित्सालयं स्वास्थ्योपचारय् ब्यूगु योगदानयात च्वछानादिल । अस्पतालया नायः डा. मनोजमान श्रेष्ठं मेगु वालंनिसें न्हि सच्छि सिलिण्डर अक्सिजन उत्पादन क्षमताया प्लान्ट स्थापना यायेत्यनागु जानकारी बियादिल । अस्पताल निर्माणया न्हापांगु चरणय् १२ करोड तकाया लागतय् भूमिगत १ तलालिसें ७ तलाया भवनया स्ट्रक्चर तयार याइ । उकिया नितिं येँ महानगरं न्हापा हे २ करोड ५० लाख तका उपलब्ध याकेधुंकूगु दु । आः थप २ करोड ५० लाख तकालिसें महानगरं ५ करोड तका बीगु धाःगु दु । थ्व बाहेक अस्पतालया आन्तरिक आय व दातापिनिगुपाखें चूलाइगु ग्वहालि धेबा छ्यलेगु नायः श्रेष्ठं धयादिल । अस्पतालय् आः २४ घौ हे इमर्जेन्सी, शल्यक्रिया, जनरल वार्ड, आइसीयू, भेन्टिलेटर, प्याथोलोजी ल्याबलिसें दक्वं कथंया सामान्य व विशेषज्ञ स्वास्थ्य सेवा न्ह्यानाच्वंगु दु । कोभिड संक्रमणया निगूगु लहरया इलय् महानगरं थुगु अस्पतालयात महानगरया कोभिड विशेष अस्पतालया रुपं न्ह्याकूगु खः । २०१७ सालय् राजनीतिक अस्थिरताया इलय् जूगु झडपय् घाःपाः जूपिन्त वासः यायेगुलिइ थुगु चिकित्सालयया तःधंगु भूमिका दु ।","  २०७८ भाद्र २४, बिहिबार "
चथाः पूजा यायेबलय् चन्द्रमा स्वस्वं पुजा यायेगु ख हे मखु,"गुलिनं ज्या न्ह्याके न्ह्यः बाय् न्ह्यागु नं पर्वपुजा न्ह्याके न्ह्यः, न्हापांगु पूजा कथं गणेद्यःया पूजा यानाः जक मेमेगु पुजा न्ह्याकेगु शास्त्रीय मान्यता दु । व हे कथं सनातननिसें थःथःगु कुलाचारय् छ्यलावइच्वंगु दु । छुं कथंया युध्दय् वने न्ह्यः थजुइमा बाय् छुं कथंया वैदिक ज्या याय् न्ह्यः विघ्नहर्ता गणेद्यःया न्हापांगु पुजा यायेगु आःतक नं न्ह्याना वयाच्वंगु दनि । अथेजुयाः छुं नं ज्याया न्हापांगु पलाः छीगु वा न्ह्याकेगुयात श्रीगणेश यायेगु धाइ । व हे भगवान श्रीगणेशया हे आराधनां जक दक्व ज्या छुं नं कथंया मभिं मजुइक पंगः मवयक पूवनीगु विश्वास यानाः झीसं व हे न्हापांम्ह आराध्यदेवया आराधना धुंकाः थम्हं यायेत्यनागु ज्यात सम्पादन वयाच्वनागु खः । व हे विघ्नहर्ता भगवान श्रीगणेशया सुदृष्टिं दक्व ज्या सुथां लाइ । गणेद्यःया सुदृष्टि मलात धाःसा छु जुइ धइगु खँ झीगु कल्पनां पिने लाइ । थथे प्रथम पूजा छाय् यायेमाःगु धैगु ला झी फुक्कसिनं दँय् छक्वः श्रीस्वस्थानी परमेश्वरीया बाखं कनाः, न्यनां थुइका वयाच्वनागु हे खः । झी नेवाःत वैदिक व तान्त्रिक विधिं बाय् नितां विधि नालाः पर्वपुजा याना वयाच्वनापिं खः । झीगु सनातनी परम्पराय् तन्त्र विधानकथं भाद्र शुक्ल चतुर्थीकुन्हुया श्रीगणेश पूजायात मोहनिया ब्वनापुजा धकाः नं धाइ । उकिं मोहनी तःजिक उल्लासमय लकसय् पूवनेमा धका मनंतुना हनीगु चथाःपुजा बाय् गणेश चतुर्थीयात नं तन्त्रविधिकथं थःगु परम्परा न्ह्याका, म्वाका वयाच्वनापिं खः । मोहनि पूजा दिवाकालिन पूजा जूसां नं मोहनिब्वना पूजा कथं याना वयाच्वनागु चथाः पूजा धाःसा सन्ध्या - रात्रिकालिन पूजा खः । छाय् निभाः बिकाः ख्युंकाः खिचां उइकाः जक याइले सा ? छाय् चथाः पूजायात ‘चन्द्र दर्शन दोष निवारण पुजा’ नं धाइ ? थ्व नितां न्ह्यसःया लिसः छगू हे घटनानाप स्वापू दु । गणेश पुराणय् वर्णन जुयाच्वंगु कथं तेत्तीस कोटी देवतातमध्ये दकलय् सुन्दरम्ह द्यः धकाः चन्द्रमायात धयातःगु दु । छन्हुया दिनस चन्द्रमां गणेद्यःया छ्यंयात कयाः वसपोलयात हायेकल । गणेद्यः तम्वयाः चन्द्रमायात सराः बिल – ‘छंगु सुन्दरताया गुमानं जितः छं हायेकल । व हे छंगु सुन्दर रूप गुम्हेसिनं खनी वइत मिथ्या खुँ दोष लायेमाल ।’ थथे सराः ब्युसांनिसें सुनां नं चन्द्रदेवया दर्शन मयात । दुःखी जुयाः चन्द्रमां गणेद्यःया आराधना यानाः क्षमा फ्वन । गणेद्यः प्रशन्न जुयाःलि चन्द्रमां गणेद्यःया कृपा प्राप्त यात । अले गणेद्यवं धाल कि – ‘जिं बियागु सराः मदयेके ला फइमखुत । बरु म्ह्वः धाःसा यायेफइ ।’ थथे धयाः थम्हं चन्द्रमायात बियागु सराः आंशिक रूपय् जक ल्यंका बिल । ‘भाद्र शुक्ल चतुर्थीकुन्हु गुम्हेसिनं चन्द्र दर्शन याइ, वयात जक मिथ्या खुँपाःया दोष लाइ ।’ अथे सराःया ईयात क्वपालाब्युसांनिसें उकुन्हु छन्हु चन्द्र दर्शन दोषपूर्ण जुइगु व चन्द्र दर्शन याइम्हेसित मिथ्या आरोप लाइगु व शंकट नं वइगु जुल । उबलेनिसें भाद्र शुक्ल चतुर्थी (चथाः) कुन्हु चन्द्र दर्शन मयायेगु चलन जुयाबिल । द्वापर युगय् चथाःकुन्हु श्रीकृष्ण भगवानं भूलबस चन्द्र दर्शन यायेलाकल । सराः ला फये हे माल । चन्द्र दर्शन दोषया हुनिं श्रीकृष्ण भगवानयात स्यमन्तकमणि खुँपाः लात अले प्रसेन हत्याया मिथ्या दोष न कुबीमाल । व अभियोगं मुक्त जुइत श्रीकृष्ण भगवानं श्रीगणेशया क्षमा पूजा यात । अनंलि उघ्रिमय् हे श्रीकृष्ण भगवानयात नितां दोषं मुक्ति प्रााप्त जुल । उबलेनिसें चन्द्र दर्शन दोष निवारणया क्षमा पूजाकथं भाद्र शुक्ल चतुर्थीया सनिलय् बाय् बहनी चथाः पुजा यायेगु चलन आःतक नं मदिक्क न्ह्याना हे च्वंगु दनि । चथाः पूजा मोहनिया श्रीगणेश जुइगु पर्वपुजा खः । थुकी विशेष यानाः खुता बीबः लड्डुया भावय् छाइ । चथाः गथे जुल मोहनि नं अथे हे जुइ धइगु विश्वास दु । चथाःबलय् वा वःसा मोहनिबलय् नं वा वइ धकाः धाइ । थुगुसी गुंपुन्हि छन्हु न्ह्यःनिसें मदिक्क वा वयाच्वंगु दु । सायद चथाःकुन्हु नं वा वल धाःसा मोहनिबलय् नं वा वइगु जुइ । चन्द्र दर्शन दोषं मुक्तिया निंतिं पूजा याइम्ह गणेद्यःया नां हेरम्ब खः । न्यागः छ्यंसहितया ख्वाःपाः, छ्यनय् चन्द्रमा, सुद्र्यःया थें तेज दुम्ह, मनू छ्यंया माः (नरमुण्डमाला) क्वखायातःम्ह, मतू पुयाः सर्पमाः क्वखायातःम्ह, ह्याँउगु वर्णयाम्ह, सिंह गयाच्वंम्ह झिपा ल्हाः दुम्ह उम्ह गणेद्यःयात हेरम्ब कथं म्हसियाच्वन । जवपाखेया ल्हातिइ लैं, पलेस्वां, अंकुश, डबडबचा अलय् अभय मुद्राय् च्वनाच्वंगु दु । खवपाखेया ल्हातिइ पा, पाश, खट्वांग, लड्डु व वरमुद्रा नापं ऋध्दि–सिध्दि शक्ति जवंखवं फ्यतुकातःम्ह, अज्याःम्ह गणनायक हेरम्वयात जिं लुमंका धकाः आराधना यानाः पूजा न्ह्याइ । थथे पूजा यायेबलय् माय्, मू, जाकि, पःका, तुयूगु हाम्वः फुक्क नच्चुक निनां चाकु तयाः लड्डु दयेकाः छाइ । बःसिपु नं सियाः छाइ । नीछपु सितु व समीपत्र नं छायेमाः । गुलिसिनं अस्ताचल पर्वतपाखे तुइजलां थीगु चन्द्रमा स्वस्वं श्रीगणेशया पुजा (चथाः पूजा) यायेगु दस्तुर नं जुयाच्वंगु खनेदु । थ्व भ्रमयात चीकेमाः । चथाः पूजा यायेबलय् चन्द्रमा स्वस्वं पुजा यायेगु ख हे मखु । चथाः पूजा यायेधुंकाः चन्द्र दर्शन जूसां मिथ्या दोष लाइमखु । चथाःकुन्हु चन्द्र दर्शन जुइ न्ह्यः हे चथाः पूजा याये । चथाःद्यः मजुइ, शुभमङ्गलम् ।","  २०७८ भाद्र २५, शुक्रबार "
प्राप्ति व अश्विनं त्याकल संसार अनलाइन सिङ्गिङ स्टार,"संसार अनलाइन सिङ्गीङ स्टार अवार्ड २०२०/२१ या उपाधि प्राप्ति तामाङ व अश्विन प्रधानं त्याकल ।  शनिबार राष्ट्रिय सभा गृहय् जुउगु ग्रायण्ड फाइनल य् झिंखुदँ क्वये यापिं कासामिपिं मध्ये  काभ्रेया प्राप्ति तामाङ न्हाप लागु दु  । थ्व कासाय् रितु श्रेष्ठ लिउ व ख्वपः या झरना खनाल लियाँल्यु सिरपा त्याकल ।  न्हाप झिद्वःतकाया, लिउ ७ द्व व  न्याद्व तका या सिरपाया नापनापं ट्रफी लःल्हागु खः । अथेहेतुं खुल्ला कासामिपिं पाखें इलामया अश्विन प्रधान न्हाप , यलया  अमोघ वीर बज्राचार्य लिउ व थिमिया आश्रय रञ्जित लियाँल्यु लागु खः । खुल्लापाखे न्हाप लाःम्हेसित स्वीद्वतका , लिउ लाःम्हेसित झिंन्याद्वःतका व लियाँल्यु लाःम्हेसित झिद्वःतकाया नापनापं ट्रफी लःल्हागु खः । थगुने निसें अनलाइन प्रविधिपाखें जुया च्वंगु थ्व कासाय् मुकं न्हयसःया सिबें अप्वः कासामिपिन्सं ब्वति कागु खःसा उकि मध्ये थीथी राउण्ड पार याना खुल्ला पाखे टप ट्वेल्भ व अण्डर सिक्सटिन पाखे टप फाइभ नापंयाना मुकं  १७ म्ह कासामिपिं दुथ्यागु खः । हलिमय न्यंकभनं या   १९ देशया  नेपामिया ब्वति दुउगु थ्व कासाय् राजु शाक्य,राजेश महर्जन, सबिना मानन्धर व कल्पना श्रेष्ठ पिन्त विशेष सिरपा बिउगु खः ।  थ्व कासाय् प्रसिद्ध संगीतज्ञ अमरराज शर्मा राजोपाध्याय लगायत लोचन भट्टराइ, प्रवेशमान शाक्य, राजु सिंह , जुजु काजी रन्जित लगायतया नांजापिं वरिष्ठ साँगितिक व्यक्तित्वपिं निर्णायकका रुपय् च्वनादीगु खः ।ग्रायण्ड फिनाले कथं जुउगु ज्याझ्वलय्  ऊर्जा, जलस्रोत तथा सिँचाईमन्त्री पम्फा भुसाल मूपाहाँ कथं उपस्थित जुउगु खः । थगुने व थुगुसिइ कोरोना जोखिमया कारणं मनुतयेगु जनजीवन अस्तव्यस्त जुया च्वंगु ईलय् थजागु साँगितिक कासां मनुतयेगु नुगः थहाँवइ धका मूपाहाँ मयजुं धाल ।थ्व कासाया ग्वसाखलः संसार अनलाइन ग्रुपया नायः स्वतन्त्र संसार महर्जनं लिपा लिपा नं थज्यागु कासा यानातुं च्वनेगु विचाः न्ह्यब्वल । ज्याझ्वलय् ललितपुर वडा नं २१ का वडा अध्यक्ष एवं ग्वसाखलःया सल्लाहकार  रविन्द्र महर्जनपाखें लसकुस न्वचु न्ह्यब्वःगु खःसा ख्यालिजुजु मदनकृष्ण श्रेष्ठ नं विशिष्ट पाहाँ या रुपय् उपस्थित जुउगु खः ।                 ","  २०७८ भाद्र २७, आइतबार "
अमोघबीरयात  भिंतुना देछाल,"संसार क्रियाशन व संसार अनलाईन टिभीया ग्वसालय् जूगु संसार अनलाईन सिङ्गिङ स्टार अवार्ड २०२०–२१ या फस्ट रनरअप अमोघवीर बज्राचार्ययात यल महानगरपालिका वडा १६ पाखें भिंतुना देछात । वडा भवनय् जूगु ज्याझ्वलय् १६ वडा बूबहाःया म्येहालामि बज्राचार्ययात खादां न्ययेकाः भिंतुना पौ देछाःगु खः । भिंतुना पौ देछाःसें अध्यक्ष निर्मल रत्न शाक्यं वडाया कलाकारपिनिगु उत्साहं सम्पूर्ण वडा हे उत्साहित जुइगु धयादिसें उगु उत्साह व लसता बियादीम्ह कलाकारयात नं वडापाखें औपचारिकरुपं भिंतुनापौ देछानाः हनेगु परम्परा न्ह्याकागु खः धका धयादिल ।वय्कलं वडा १६ या कलाकार समिति नीस्वनागु खँ न्ह्यथसेंं थःगु कला व प्रतिभां समाजय् योगदान बीगु, थःगु जन्मस्थानयात गौरवान्वित याइपिं १६ वडाया कलाकारपिन्त वडां तिबः जुइगु ज्या न्ह्याकेगु उद्देश्यं समिति नीस्वनागु खँ नं न्ह्यथनादिल । थुगु ज्याझ्वःया ग्वसाः ग्वःगु १६ वडाया कलाकार समितिया संयोजक सुरजबीर बज्राचार्यं ल्यू लाकादीम्ह म्येहालामि अमोघवीरयात भिंतुना देछाःसें छम्ह कलाकारया सफलतायात वडां थःगु सफलताकथं नालेगु परम्परा न्ह्याकूगुलिइ लसता प्वंकादिल । १६ वडा कलाकार समितिपाखें येँयाःया लसताय् वइगु शनिवाः यलया नागबहालय् जुइगु सांगीतिक सांस्कृतिक ज्याझ्वलय् १६ वडाया कलाकारपिं उत्साहित जुइगु मेगु ज्याझ्वःया उद्घोष जुइगु खँ न्ह्यथनादिल । भिंतुनापौ लःल्हाना कयादिसें थः अतिकं लय्ताःगु खँ कनादीम्ह अमोघवीरं थःत अझ सक्रिय जुइतः, मेहनत यायेत थुगु भिंतुना देछायेगु ज्याझ्वलं हःपा ब्यूगु खँ कनादिल । १६ वडाया अमोघवीरं ल्यू सिरपा त्याकादीगु थुगु कासाय् इलामया आश्विन प्रधान न्हाप लाःगु खःसा थिमिया आश्रय रञ्जित लियांल्यू लाःगु खःसा १६ दँ क्वय्य् कासामिपिं दथुइ जूगु प्रतिस्पर्धाय् धाःसा प्राप्ति तामाङ न्हाप, रितु श्रेष्ठ ल्यू व झरना खनाल लियांल्यू लाःगु खः ।","  २०७८ भाद्र २८, सोमबार "
आदर्श समाज निर्माण यायेत प्रदेश प्रहरीयात माःगु ग्वाहालि याये - प्रदेश मन्त्री डा.शाक्य,"बागमती प्रदेश प्रहरी कार्यालय हेटौंडाय् २०७८ तकया आपराधिक बस्तुस्थिति प्रतिवेदन न्ह्यगुब्वःगु दु।बागमती प्रदेश प्रहरी प्रमुख प्रहरी नायब महानिरीक्षक डिआइजी प्रकाशजगं कार्कीया नेतृत्वय् बागमती प्रदेशया एसपी नवराज अधिकारी व मेम्ह एसपी ईश्वर थापां बागमती प्रदेशया आन्तरिक मामिला तथा कानून मन्त्री डा. अजयक्रान्ति शाक्ययात उगु प्रतिवेदन लःल्हागु खः। प्रतिवेदन लःल्हाना कयादी धुंका सम्बोधन यासे मन्त्री डा शाक्यं भौतिक संरचनां सुसज्जित जुइवं जक अपराध म्हो जुइ मखु धका धयादिल । मनू तयेगु अपराध वयागु मानसिकता, व्यवहार व वातावरणय् भरपरे जुउगुलिं  मानसिक रुपं हे चेतनशील, विवेकशील, करुणा व मैत्री भावनां जालकि जक  नागरिक बांलापिं जुया वइ धका मन्त्री शाक्यं धयादिल । मन्त्री डा. शाक्यं आन्तरिक मामिला मन्त्रालयं वइगु दिनय् बजेट निर्माण याये बलय् प्रदेश प्रहरीनाप नं समन्वय यायेगु प्रतिबद्धता प्वंकादिसे अपराध न्यूनिकरण यायेत व आदर्श समाज निर्माण यायेगु सन्दर्भय् प्रदेश प्रहरीयात माःगु ग्वाहाल यायेगु जुइ धका धयादीगु दु।","  २०७८ भाद्र २८, सोमबार "
"""ख्वाःछंगु गुली बाँला"" पिदन","  नेपालभाषाया नांजाम्ह म्येहालामि रत्नशोभा महर्जन लिसे"" छन्त नापलाये सातकि "" थेंज्यागु लोकंह्वागु म्येहालादीम्ह सज्जु मानन्धर या छपू न्हूगु म्ये ""ख्वाःछंगु गुली बाँला"" थौं मंगलबार पिदन ।   रेडियोकर्मी व अभिनेता राजेन्द्र डंगोलया निर्देशनय् पिदंगु सज्जु मानन्धरया ""ख्वाःछंगु गुली बाँला"" या पितब्वज्या काठमाडौं महानगरपालिका वडा नंबर १३ या पूर्व वडा सदस्य दिलबहादुर मानन्धरं स्वीचअन याना यानादीगु खः ।  थुके बिन्दे महर्जन व बर्षा महर्जनपिन्सं अभिनय यानादीगु दु ।  थ्व भिडियो या सम्पादन सुनिल ताम्राकार  , निर्देशन व छायाँकान राजेन्द्र डंगोलं यानादीगु खःसा राजु मानन्धर (अष्ट्रेलिया) भाजुं च्वया दीगु थ्व म्येयात नांजाम्ह संगीतकार जुगल डंगोलं लसय् हनादीगु खः । म्युजिक भिडियो पितब्वज्याय् भिडियोया समालोचना पेज पत्रिकाया सम्पादक दर्शनबीर शाक्यं यानादिल ।   अथेहेतुं नेपालभाषाया न्हापांम्ह संकिपा पत्रकार एवम्  नेपालभाषा म्युजिक भिडियोका समेत  न्हापांम्ह निर्देशक विजयरत्न असंबरें  थ्व म्युजिक भिडियो पुचःयात भिन्तुना देछाना दिल । ज्याझ्वलय् निर्देशक राजेन्द्र डंगोलं भिडियो निर्माणया ईलय् जुउगु अनुभव कनादिलसा  अष्ट्रेलियाय् च्वना च्वंम्ह म्ये च्वमि राजु मानन्धरं भर्चुअल प्रविधि मार्फत थःगु नुगःखँ तयादिल  ।  ","  २०७८ भाद्र २९, मंगलबार "
सम्पदा क्षेत्रयात पर्यटनलिसे स्वायेमाःगु शाक्यया बिचाः ,"येँ महानगरपालिका प्रमुख विद्यासुन्दर शाक्यं सम्पदा क्षेत्रयात पर्यटनलिसे मस्वायेगु खःसा सम्पदाया दिगो संरक्षणय् समस्या जुइगु बिचाः तयादीगु दु । मंगलबाः वडा १२य् पुखुसि महाःद्यःया देगः उलेज्या यासें शाक्यं मूर्त सम्पदायात जीवन्त दयेकेत अमूर्त सम्पदालिसे व थुकिया प्रवर्ध्दनया लागिं पर्यटनलिसे स्वाये जरुरी दुगु धयादिल । ‘सांस्कृतिक पर्यटनं सम्पदा क्षेत्रया व्यवस्थापनया लागिं माःगु रकम मुनीगु व स्थानीयया आय थहांवनीगु जूगुलिं सम्पदा क्षेत्रयात पर्यटनलिसे स्वायेमाः’ शाक्यं धयादिल । ज्याझ्वलय् वडा १२ या अध्यक्ष विकास डंगोल, वडा २१ या अध्यक्ष उदयचुडामणि बज्राचार्यलिसें नं स्थानीय मूर्त अमूर्त सम्पदा संरक्षणय् बः ब्युसें थःथःगु बिचाः तयादीगु खः । मंगलबाः उलेज्या जूगु उगु पुखुसि महाःद्यया देगः वडां पुनर्निर्माण याकूगु खः । उपाकू, पचली भैलःद्यःया जात्रा, गथु प्याखं थुज्वःगु सांस्कृतिक जात्रा, उत्सवय् थुगु महाःद्यःया देगः चाःहिलेगु चलन छ । स्थानीय निरोज खड्गीया कथं०३९ साल न्ह्यःतक्क सडक सिथय् लानाच्वंगु शिवलिङ्ग सडक विस्तार जुइधुंकाः सडकया दथुइ लाःवंगु खः । लिपा देगः दयेकेगुलिसें नन्दी नं तयाः महाःद्यःयात देगलय् स्थापना याःगु खः । आः पुखुसि टोल सुधार समितिं देगःया संरक्षण यानाच्वंगु दु ।","  २०७८ भाद्र ३०, बुधबार "
शान्तराज शाक्ययात प्रधान सिरपा,"नेपालभाषाया साहित्य व सन्चारख्यलय् लःल्हाना वया च्वंगु प्रधान सिरपा थुगुसिइ साहित्यकार शान्तराज शाक्ययात शनिवार छगू ज्याझ्वःया दथुइ लःल्हागु दु ।  साहित्यकार शाक्ययात वयकलं फेसबुकया माध्यमं येइपुक बाखं कना नेपालभाषाया साहित्यया विकासय् ज्वमदुगु योगदान बियादीगुलिं थ्व सिरपां छायपिइगु ज्या जुउगु खः । थ्व सिरपा साहित्यख्यलय् नांजाम्ह अमर साहित्यकार मन्दिरा प्रधानं पीच्यादँ न्ह्यः झी प्रधान सिरपा का निस्वनादीगु खःसा छुं ई दिनादिना न्ह्याना च्वंगु खः । थ्वहे झ्वलय् थ्व सिरपा नःलि प्रधान सिरपाया रुपय् नं न्ह्याःगु खः । नःलि प्रधान सिरपाया यात्रा नं ताः ई न्ह्याये मफुत । प्यदँ न्यादँति न्ह्यः साहित्यकार एवं सन्चारकःमि पुष्कर माथेमायात प्रधान सिरपा नं छाय् पियागु व धुंका थ्व सिरपा हाकनं द्युगु खँ थ्व सिरपाया दाता मन्जुर प्रधानं कनादिल । साहित्यकार शाक्यं सिरपा लःल्हाना काये धुंका नुगःखँ तयेगु झ्वलय्  लकडाउनया इलय् न थःगु फुर्सदया इलय्  फेसबुकपाखें बाखं न्यंकेगु यानावया च्वंगु खः न्हयथंसे नियमित रुपं  विश्वप्रसिद्ध बाखं, नेपालभाषाया लोकबाखं, ऐतिहासिक बाखं वाचन व शैली यक्व हे न्यँमिपिनिगु नितिं न्यंकेमाधका जक न्यंकागु खः , थथे न्यंका सिरपालं छायेपिके खनि धका मति मतया धका धयादिल । लकडाउनं आपाःसिगु नितिं समस्या बिल , दुःख बिल तर,थःगु निंतिं धाःसा ह्वःताः जुल अले फुर्सदया ईयात फेसबुक माध्यमयात छ्यलाः बाखं कनेगु न्ह्याकाबलय् शुरुइ न्यँमिपिन्सं गुकथं काइ धइथें ताःगु खः तर लिपा वःगु प्रतिक्रियां थयात तसकं उत्साहित दय्कल धका धयादिल ।वयक मदुम्ह साहित्यकार मन्दिरा प्रधान या काय् भाजु खः । मन्जुर प्रधानया सभानायसुइ यलया चेम्बर अफ कमर्शया सभाकक्षय् जुउगु ज्याझ्वलया साहित्यकार शान्तराज शाक्ययात झिद्वःतका दाँ या नापनापं हनापौ देछागु खः । ज्याझ्वलय् प्रधान सिरपा ग्वसाः कजि सुरेन्द्र भक्त श्रेष्ठं थ्व सिरपा आः दँय्दसं न्ह्याइगु खँ कनादिल । अथेहेतुं नेवाः पत्रकार राष्ट्रिय पत्रकार दबूया मूछ्यान्जे सुनिल महर्जनं सिरपा कयादीम्ह व्यक्तित्व शाक्यया म्हसिका न्ह्यब्वयेगु झ्वलय् वयक ई यात ल्वकथं बाखं कनेसःम्ह साहित्यकार खः धका धयादिल । ज्याझ्वलय्  नेवाः पत्रकार राष्ट्रिय पत्रकार दबूया सल्लाहकार वरिष्ट पत्रकार विजयरत्न असंबरें साहित्यकार शाक्य या बाखं कनेगु कलाया तारीफ यानादिसे संक्रमणया  ग्याःचिकुया दथुइ छेँय् हे कुंकाः च्वनेमाःबलय् शाक्यं फेसबुकया माध्यमं साहित्यया श्रीवृद्धिया लागिं बियादीगु योगदानयात च्वछानादिगु खः । उगु सिरपा लःल्हायेगु ज्याझ्वलय् नेवाः पत्रकार राष्ट्रिय पत्रकार दबूया वरिष्ट न्वकु नृपेन्द्र लाल श्रेष्ठ, यलया चेम्बर अफ कमर्शया पुलांम्ह नायः अजरमान जोशीया नं उपस्थिति दुगु खःसा कोरोना जोखिमया कारणं ज्याझ्वलय् म्होजक पाहाँपिन्त ब्वनातःगु खःसा ज्याझ्वः लहनान्युजडटकमया  फेसबुकपाखें लाइभ याःगु खः ।","  २०७८ भाद्र ६, आइतबार "
सिम्रिक श्रेष्ठ न्हापलाःगु कासाय् एक्टिङ्ग या नेवाः खँग्वः क्वजित," सुखावति मल्टी प्रोडक्सन् प्रा.लि या ग्वसालय् जुउगु  ""जि नं ACTING याये स:"" कासाय् झिंछदँ दुम्ह सिम्रिक श्रेष्ठ न्हाप सिरपा त्याकेत ताःलागु दु । अथेहेतुं सबिन शाक्य व समन शाक्य लिउ व बिधान तुलाधर व मोहिनी तुलाधर या न्ह्यब्वःया लियाँल्यु लाःगु दु । थ्व कासाय् दकले बाँलाम्ह मिसा प्याखंम्वः कृष्णशोभा  उलक व मिजं प्याखंम्वः कथं अमु शाक्यं सिरपा त्याका दीगु खः ।थ्व कासाय् ब्वतिकापिं मध्ये दकले थकालिम्ह प्याखंम्वः कथं ख्वीदँ दुम्ह  मीना प्रधान अले दकले क्वकालिम्ह प्याखंम्वः कथं च्यादँ दुम्ह सजगता मानन्धरं सिरपा त्याकादीगु खः ।    कोरोनाया जोखिमया कारणं तयातःगु लकडाउनया इ यात छ्यलेगु  तातुना न्हूपिं कलाकार दथुइ न्ह्याकुगु ""जि नं ACTING याये स:""धें-धें बल्ला  कासा-११४१ ज्याझ्वलय् मयजु सिम्रिक श्रेष्ठ यात हे मूपाहाँ दयेकेगु ज्या जुउगु खः । ज्याझ्वलय् सुखावति मल्टि प्रोडक्शन या नायः सुरेन्द्र तुलाधरं थ्व ज्याझ्वः यानागु या उद्देश्य बारे जानकारी बिसे एक्टिङ्ग या नेवाः खँग्वः मालेगु ज्या जुउगु खँ या जानकारी बियादिल । ""जि नं ACTING याये स:"" कासाया ग्वसाः कजि भोगेन्द्र मानन्धरं थ्व कासाय् ब्वति कापिन्त सुभाय् देछाना दिल । थ्व कासाय् सिरपा क्वछिइत नांजापिं संकिपामि आर्यम नकःमि, हिसिला महर्जन व रामकृष्ण खडगी यात निर्णायकया भाला बियातःगु खः । निर्णायक मध्ये रामकृष्ण खड्गीं थ्व  कासाय् प्रतिभा न्ह्यब्वःयादीपिं कासामि मध्ये सिरपा क्वछिइत थाकुगु अनुभव कना दिल । थ्वहे ज्याझ्वलय् ग्वसाखलः सुखावति मल्टी प्रोडक्सन् प्रा.लि. या कुतलय् एक्टिङ्ग या नेवाः नां या नं घोषणा जुल । घोषणा कथं एक्टिङ्ग यात  नेवाः भासं  प्याखं पह धका धायेगु क्वछिउगु दु । थ्वहे झ्वलय् नेपालभाषाया न्हापांम्ह सिने पत्रकार व गुडनाइट एफएमय् नेपालभाषा ज्याझ्वःया छम्ह संस्थापक विजयरत्न असंबरें न्हापा जोजलपा धका खँग्वः छ्यलाबुलाय् हयाबले या खँ लुमंकुसे उगु ईलय् नं थाकुगु खःसा लिपा वना तिनि नेवाः तयेगु म्हसिका हे जुया वन धका कनादिल । आः थ्व प्याखंपहः नं सुनां सुनां  सहज मतायेकुसाँ लिपा वना सहज जुयावनिगु भलसा कयादिल ।ज्याझ्वलय् यलया वडा १६ या वडाध्यक्ष म्येच्वमि व फिल्म निर्माता कथं  नांजाम्ह निर्मलरत्न शाक्य, नांजाम्ह फिल्म बन्जा गोपालकाजी कायस्थ,इजरायल नेवाः खलः या नरेश श्रेष्ठ, पोर्चुगल य् च्वनादीम्ह गंगाबहादुर नेमकुल लगायतया व्यक्तित्वपिन्सं नं विशेष पाहाँ कथं ब्वति कयादीगु खः ।  ","  २०७८ भाद्र ६, आइतबार "
मल्लकालय् सेँ खुँ हया बौद्ध सम्पदा न्हंके बिउगु खः  - प्रदेश सांसद डा अजयक्रान्ति शाक्य,"  नेपाः गालय् थीथी ईलय् बौद्ध सम्पदा व बौद्ध धर्मय् प्रहार    जुउगु खँ बागमति प्रदेशया सांसद डा अजयक्रान्ति शाक्यं न्ह्यथना दीगु दु । वयकलं  मल्लकालय् जयप्रकाश मल्ल जुजुया पालय् सेँ खुँ हया बौद्ध सम्पदा न्हंके बिउगु व थीथी ईलय् बौद्ध सम्पदा न्हंकेगु कुतः जुउगु खँ न्ह्यथना दिउगु खः ।  थ्व खँ आइतबार धर्माकर महाविहार स्वबहाया अशोक चैत्य पुनर्निमाण सम्पन्न जुउगु लसताय् जुउगु ज्याझ्वलय् धयादीगु खः । डा अजयक्रान्ति शाक्यया सांसद कोषपाखें आर्थिक ग्वाहालिइ सम्पन्न जुउगु अशोक चैत्य व देगः पुनर्निमाण सम्पन्न जुउगु लसताय् आइतबार हे देलगलय् गजु छुउगु खः । उगु ज्याझ्वलय् भिमरत्न बज्राचार्यं पुजा याना बिज्यागु खः । मूपाहाँ कथं झायादीम्ह सांसद शाक्यं इतिहासया थीथी कालय् बौद्ध सम्पदा न्हंकेगु ज्या जुउगु खःसा आः झीसं सम्पदा संरक्षण याना यंकेमा धका धयादिल । ज्याझ्वलय् शाक्य महाविहार संघया नायः शुभकाजी शाक्य , येँ महानगरपालिका वडा न २१ या वडाध्यक्ष उदय चुडामणि बज्राचार्यपिन्सं नुगःखँ तयादीगु खः । शाक्य महाविहार संघया मूछ्यान्जे संघरत्न शाक्यं न्ह्याकादीगु उगु ज्याझ्वलय् हनुमान ध्वाखा दरबार हेरचाह या कार्यालय प्रमुख रोशन शाक्यया लिसेलिसें वडा २१ या वडा दुजःपिं न्हूच्छेदेवी महर्जन,ज्ञानु महर्जन व रीना नेपाली लगायत विशेष पाहाँ कथं झायादीगु खः । ज्याझ्वः स्वबहा धर्माकर महाविहार या थकालि तिर्थ राज शाक्यया सभानायसुइ जुउगु खः ।","  २०७८ भाद्र ७, सोमबार "
अमेरिकाय् नेवाः फिल्म जामनः गुभाजु फिल्मं त्याकल सिरपा,"२७ क्वःगु विश्व आदिवासी दिवसया लसताय् नेपाल आदिवासी जनजाति महासंघ अमेरिका (FIPNA)  न्यूयोर्कपाखें ग्वसाः ग्वगु  NIFF (Nepal Indigenous Film Festival) 2021 फिल्म फेस्टिभलय् मूक्कं ७गू फिल्मं ब्वति कागु खः   ।   उकि मध्ये  नेवाः फिल्म जामनः गुभाजु  दकले बाँलागु फिल्मया सिरपा त्याकेत ताःलागु खः । अमेरिकाया न्यूयोर्कय् अगष्ट २१ व २२ तारिख निन्हु यंकं  जुउगु फिल्म फेस्टिभलय्  जामनः गुभाजु संकिपायात  बेस्ट फिल्म अवार्डया नापनापं बेस्ट पटकथा व बेस्ट अभिनेताया सिरपा नं त्याकेत ताःलागु खः । उगु संकिपाय् थ्व नितां ज्या नांजाम्ह संकिपामि सुशील राजोपाध्यायं याना दीगु खः  । नेवाः फिल्म जामनः गुभाजु यात बेस्ट फिल्म जुउगुलिं १ हजार १ सय ११ डलर नं सिरपा कथं बिउगु खः ।नेपाल आदिवासी जनजाति महासंघ अमेरिकाया नायः लोक चेम्जोङ व न्युयोर्कस्थित नेपाली महाबाणिज्यदूत विष्णुप्रसाद गौतमं छगू तःजिगु ज्याझ्वलय् मंका कथं लःल्हाना दीगु खः । मूक्कं झिगु विधाय् सिरपा लःल्हागु उगु फेस्टिभलय्  उत्कृष्ट नायिका मगरभाषाया ट्याङचालक या तिला मगर मयजुं त्याकादीलसा  लिम्बु फिल्म के  यात  उत्कृष्ट कथा, ह्योल्मो फिल्म मेटोक फिल्मं उत्कृष्ट छायाँकन व पब्लिक च्वइस सिरपा  त्याकल । अथेहेतुं तामाङ फिल्म प्रङ्ना यात उत्कृष्ट भेषभुषा सिरपा व  गुरुङ फिल्म मि होर्वै ट यात उत्कृष्ट संगीत व उत्कृष्ट निर्देशनया अवार्ड लःल्हागु खः । आदिवासी जनजाति महासंघ अमेरिका (FIPNA) पाखें २०१७ निसें  थ्व फेस्टिभल सुरु यागु खःसा थगुने कोरोना जोखिमया कारणं जुइमफुत । विश्व आदिवासी दिवसया लसताय् फिप्ना पाखें खेलकुद, साँस्कृतिक कार्यक्रम या नापनापं फिल्म फेस्टिभलया नं ग्वसाः ग्वया वया च्वंगु दु । नेपाःया आदिवासी फिल्म यात हःपाः व तिबः बिइ कथं आदिवासी फिल्म फेस्टिभल याना वया च्वंगु खः । नेपाःया आदिवासी फिल्म मूलधार व राज्य पाखें क्वत्यला तःगुलिं अजागु फिल्म यात ती अन्तराष्ट्रिय बजारय् थ्यंका हःपाः व तिबः बिइगु उद्देश्य दुउगु खँ ग्वसाखलः फिप्ना पाखें क्वछिना तःगु दु । न्युयोर्कया क्वीन्सया गुल्सन टेरेशय् तःजिक जुउगु अवार्ड वितरण ज्याझ्वलय् थःथ भेषभुषा सहित विभिन्न जातजातिया व्यक्तित्व पिनिगु उपस्थिति दुउगु खःसा  कार्यक्रमय् विभिन्न जातजातिया कला  संस्कृति न्ह्यब्वयेगु झाँकी व सांस्कृतिक कार्यक्रमया नापनापं गायक राजु लामा व जगदिस समालया विशेष प्रस्तुति दुउगु खः । ज्याझ्वलय् नेवाः पाखें लोककवि राजभाइ जकःमि व संकिपाह्यमि कबिना सिंहया नं ब्वति दुउगु खः । फिल्म फेस्टिभलय् निन्हु यंकं आदिवासी फिल्म क्यनेज्या जुउगु खःसा  न्यूयोर्कय् च्वना वया च्वंपिं आपालं नेपाली दर्शकया उल्लेख्य उपस्थिति दुउगु खः । फिल्म फेस्टिभल ग्वसाः या संयोजक व फिप्नाया मू छ्यान्जे नरेन्द्र थापां फिल्म फेस्टिभल सफल यायेत ग्वाहालि यानादीपिं विभिन्न व्यक्ति व संस्थायात सुभाय् देछासे महासंघपाखें जुइगु लिपालिपाया ज्याझ्वलय् नं थुकथं हे ग्वाहालि दइगु भलसा दु धका धयादिल ।    ","  २०७८ भाद्र ८, मंगलबार "
क्वाति : नेवाः संस्कृतिया हे ति ,"भाजु इन्द्र मालीया सम्पादनय् पिदंगु ‘नेपालभाषा तःखँग्वः धुकू’ कथं गुता बूबः खास यानाः माय्, मुस्या, तग्वः कय्गु, चीग्वः कयगू, मू, भुति, पःमाय् व सिम्पु आदि ल्वाकछ्यानाः उकियात लखय् फ्वयाः दायेकाः इमूचिकं ह्वानातःगु छता क्वाः हे क्वाति खः । भाषाजवाः रमापतिराज शर्माजुया ‘झी’ लयपौया थ्यंल्याः १४९स ‘क्वाति झीगु हे भाषा संस्कृतिया ति खः’ धकाः अनेक अनेक दसि प्रमाण बियाः बांलाक ध्वाथुइक कनाद्यूगु दु । वयकःया उगु च्वसुया मू तातुना भाषा विकासनाप स्वापू दूगु जूगुलिं क्वाति धयागु माय्, मुस्या, सकतां बूबः तयाः माक्व दायेकाः त्वनेगु परिकार खः धकाः छता हे क्वाति जक न्ह्यथनाद्यूगु दु । थम्हं सीक हे मेमेगु तःताजि क्वाति दूूगु जूगुलिं व नापं मेमेगु क्वातिया ताः दुला थें धकाः मालेगु ज्या जुल । अले उगु क्वातिया सवाः लुमंसे वयाः म्हुतुइ ई हे चुलुचुलु बुयावल । नेवाः वास्तुकलाकथं बाँबांलाक्क छेँ, चुक, ननि, बहाः, बही, देगः, चैत्य आदि दयेकाः ऋतु ऋतुपतिकं बिस्कं म्ये हालेगु अले थी थी बाजंत थानाः जीवन हनाच्वनापिं झी नेवाःतय् बिस्कंया म्हसीका दयाच्वंगु दु । लयलयपतिकं थीथी चीधंगु, तःधंगु नखःचखः हनीपिं झी नेवाःतयसं नखः अनुसार थीथी नसात्वँसा  नयेत्वनेगु चलन दयेका वयाच्वंगु दु । उकीमध्ये छता क्वाति नं खः । क्वाति सुथय् छुचुंमरी नाप त्वनां मगाः । न्हिनय् ग्वार्चानापं हाकनं क्वाति त्वनेमाः । ग्वार्चानापं क्वाति त्वनेगु म्ह्वः साइगु मखु   क्वाति धाये मात्र नं गुंपुन्हिकुन्हु गुता बूबः ल्वाकछ्यानाः दायेकातःगु ति लुमंसे वइ । क्वाति गुुंपुन्हिकुन्हु व सापारु कुन्हुजक नयेत्वनेगु धकाः उप्वःसिनं स्यू । तर नेवाःतय् दुने थीथी समुदाय् दुने दच्छियंकं इलय्ब्यलय् थीथी क्वाति त्वनेगु तजिलजि दयाच्वंगु खनेदु । गुंपुन्हि प्यन्हु न्यान्हु न्ह्यःनिसें व गुता बूबः लखय् फ्वयाः चुलि वयेकाः गुंपुन्हिकुन्हु द्यःपिन्त कचिगु क्वाति छानाः थःपिनि छुचुंमरीनापं क्वाति दायेकाः त्वनी । मेमेगु ति दायेकेबलय् मी, झिकूचा, क्वयेकूसां थ्व क्वातिइ धाःसा इमू क्वयेकेगु साप हे ज्वं । इमू क्वयेकागु क्वातिं दायेका लायात हे माथ याइ । ज्वः मदूगु सवाः उतिकं अले झीगु उसाँय्यात नं नी । अले दच्छिया छन्हु पर्वदिनकुन्हु क्वाति त्वनेगु गुलि न्ह्यइपु गुलि न्ह्यइपु । क्वाति सुथय् छुचुंमरी नाप त्वनां मगाः । न्हिनय् ग्वार्चानापं हाकनं क्वाति त्वनेमाः । ग्वार्चानापं क्वाति त्वनेगु म्ह्वः साइगु मखु । नेपाली शब्दकोशय् क्वातियात क्वाँटी धका थथे अर्थ बियातल – ‘केराउ, चना, मास, भटमास, आदि दाल जातिका गेडाहरु छ्यासमिस गरी पानीमा ढडाई अँकुर निस्केको अन्न ।’ तर थन क्वाति धायेवं बूबः चुलि वयेके हे माः धयागु मदु । गुलिसिया गंक्वाति धकाः बूबः मफ्वःसे चुलि मवयेकुसे केँ खुने थें दायेकाः क्वाति त्वनेगु यःपिं नं दु । हाकनं गंक्वाति धालकि मेगु कथं नं थुइकी । गुंपुन्हिकुन्हु व सापारुकुन्हु क्वाति दायेकेत कयाः ल्यं दनिगु माःबूगु क्वाति हासाय् हिलाः गुंलागा त्रयोदशी ख्वपय्, येँय् पञ्चदानकुन्हु व हे गंगु क्वाति हाकनं फ्वयाः दायेका त्वनेगु क्वाति गंक्वाति । १) खायुक्वाति :  बैशाख १गते ‘खाइसंल्हु’ कुन्हु खालु, अजःफुलिस्वां, लैंसि (लैंपुसा, क्यपू), लैंसू, कःछे, छाः, लाभा आदि दायेकाः त्वनेगु चलन दु । थ्व खायुक्वाति त्वनकि प्वाथय् कीत सी अले प्वाः स्याइगुलिसें प्वाः सम्वन्धि ल्वय् लाइ धयागु धापू दु । खायुक्वाति त्वंसां मत्वंसां बैशाखया संल्हूयात खायुसंल्हु हे धाइ । २) घेम्वःक्वाति : खायुसंल्हुकुन्हु हे छगू नेवाः पुचलय् खत्या (जाकि सियागु) निनां बकुलाः, छाः, लैंसि, लैंसू, चुलिह्वःगु कयगू, मुस्या, पःमाय् पाखवंकः दायेकाः थ्व घेम्वःक्वाति त्वनी । ३)फकंक्वाति (दशहराक्वाति) :  सिथिनखः धुनेवं फकं, खाइककःचा, प्वलःचा, तुसि, फसि, रामतोरिया, वाउँमल्ता आदि बर्खाया तरकारी वयेधुंकी । दशहराकुन्हु म्ह्वतिं नं झिता तरकारी तयाः क्वाति दायेकाः  गुलिखय् नेवाः पुचलय् त्वनेगु याना वयाच्वंगु दु । थ्व क्वाति फकंक्वाति खः । दशहराकुन्हु त्वनीगु जूगुलिं दशहरा क्वाति नं धाइ । ४) छ्वगुलि क्वाति : छ्व ल्हुयाः असारय् पिनातःगु बूबः कायाष्टमीकुन्हु फ्वयातःगु मुतुचा (चुलिजाःगु  मुस्या) नापं दायेकातःगु क्वातियात छ्वगुलि क्वाति धाइ । असारया सिनाज्या यानाः निभालं क्वःगु हाकूगु ख्वाः हे खनेदयेक छ्वालुक थूूगु क्वाति दायेकेगु चलन दु । ब्यांयात नं थ्व हे क्वाति त्वंकेयंकीगु धयागु नं धापू दु । ५) जुगःचा क्वाति ः बौया ख्वाः स्वये स्वन्हु न्ह्यः जुगःचा (त्रयोदशी) वइ । ख्वपय् व येँय् पञ्चदानकुन्हु त्वनीगु क्वाति हे जुगःचा क्वाति अर्थात् गंक्वाति खः । थ्व क्वातिया विषय च्वय् न्ह्यथनेधुन । ६) घ्यःचाकुसंल्हू क्वाति : घ्यःचाकुसंल्हुकुन्हु म्ह्यायमचा ब्वनां, भिनामचा पुज्यानाः त्वनीगु क्वाति घ्यःचाकुसंल्हु क्वाति खः । थ्व क्वाति लैंसू, खत्याचुं, घ्यः, चाकु, पालु, हाम्वःग्वारा, तरुल नं तयाः दयेकेगु याइ । गुलिखे नेवाः पुचलय् मचाबू ब्यंकीबलय् थ्व क्वाति त्वनेगु चलन दु । अथेजुयाः थ्व क्वातियात मचाबू क्वाति नं धायेगु याः । (बाह्रा पिकाइबलय् नं छताजि क्वाति त्वनीगु चलन दु धयागु नं न्यना) । ७) बजिक्वाति : बजिचुं, जी, मलय्, चि तयाः चिकं क्वयेकाः त्वनीगु क्वाति बजिक्वाति खः । झी छेँ पूजा पर्वया इलय् जा नये मज्यू । बुराबुरीत द्यांलाना च्वने थाकुइगु । अज्याःबलय् थ्व बजिक्वाति त्वंकाः प्वाः लद्याकाः च्वनेम्वायेकाः बल्लाकातइ । ८) मूक्वाति : मू, जाकि सियाः क्यलाः चुं दयेकाः जी, चि, मसला तयाः पाखवंक दायेकाः घ्यः बाय् चिकं क्वयेकाः त्वनेगु क्वाति हे मूक्वाति खः । मूक्वाति न्ह्यये अःपूगु व याकनं पचे जुइगु अले सा उतिकं हे साइगु, तागत नं उलि हे बीगु क्वाति खः । ९) ताय् क्वाति : नकतिनि ज्वर क्वलाःपिं बिरामी तयत मूक्वाति त्वंकेमज्यू । अथे जूगुलिं अज्याःपिन्त  ताय् दायेकाः उकी जी, चिभचा तयाः लः थें छ्वालुक त्वंकीगु ति ताय् क्वाति खः । १०) बुलुचाक्वाति : बिरामीतयत बुलुचा अर्थात् अष्टमण्डप दायेकाः त्वंकी । थ्व नं छगू कथंया क्वाति हे खः । सेखं चाइबलय् दायेकाः त्वनेगु क्वाथ वा काढा नं वासः क्वाति खः । न्हापान्हापा मचा बुइत्यःपिं मिस्तयत ब्यथा जुयाच्वनीबलय् व मचा बुइधुंकाः नं तागत बीत घ्यः, चाकुया क्वाति त्वंकी । मचा बुइधुंकाः दुरु मवला धाःसा इमूक्वाति त्वंकेगु चलन आः नं ल्यं दया हे च्वंगु दु । थौंकन्हय् प्रसूती सेवा दूगु अस्पतालया क्यान्टिनपाखे इमुया सूप न्यायेगु दइच्वनी । मचाबू ब्यंके धुंसांनिसें निलातक क्वातिवासः दायेकाः त्वंकी । थुकिं सुतिकावायुयात तसकं भिंकी धाइ । झीसं न्यनातइगु जक मखु, थ्व हे घ्यःचाकु क्वाति अले क्वातिवासःया भरे झिंनिम्ह, झिंस्वम्ह मचा बुइकेधुंकाः नं धिसिमिसि धाःपिं बुरीत थौंतक नं स्वये हे खनाच्वंगु दनि । क्वाति गरीव जनताया जीवनया आधार खः । जाकि न्यानाः नये मफइबलय् च्वकि निगः घिरिघिरि यानाः चि भचा तयाः लखय् दायेकाः थ्व क्वाःगु ति त्वनाः नं जीवन हनाच्वनेमाःगु दु । कःनिचुं, दुसिचुं, फकंया स्वकंचा दायेकाः वा मप्यूसें हे क्यबय् बुइँ बुयावइगु नयेज्यूगु घाँय् घिं छु छु दु मालाहयाः दायेकाः त्वनाः नं झीगु देशय् मनुत म्वानाच्वंपिं दु । थथे थ्व क्वातिं बिरामी, बुराबुरी, मचाखचातय् नयेमखंबलय् न्ह्यःने वयाः प्राणरस जुयाः रक्षा यानाच्वंगु झीसं तायेकाच्वनागु दु । क्वाति क्वाःगु ति खः । क्वाःगु हि दुपिं झी मनुतय् दुने मचांनिसें बुराबुरीतक अले ल्वगिनिसें सद्देतक फुक्कसितं इलयब्यलय् थीथी कथं सेवा याना वयाच्वंगु दु । अथे धायेबलय् थ्व क्वाति झीगु संस्कृतिया ति जुयाबी । झीगु ल्हाः, तुति, म्ह, न्ह्यपु फुक्कयात तिबः बियाच्वनी । अथे धायेबलय् क्वाति झीगु जीवनया आधार नं खः ।","  २०७८ भाद्र ६, आइतबार "
सक्वय् माधव नारायणया देगः दयेकेगु खँ व सक्व देयया संपदा संस्कृतिया खँ,"सक्वय् दँयदसं तःजिक माधव नारायणया धलं दनीगु सालिनदिइ माधव नारायण देगः दयेकेत्यंगु बांलाःगु खँ खः । तर धलं दनीगु जगतिइ दुहां वनेगु लुखा  नापं देगः दयेकेत्यंगु धाःसा बिलकुल मिलेमजूगु ज्या जुल । माघया मेला जुइबलय् पलाः तयेगु थाय् तकं मदयक हुल जुइगु थासय् मछिं मछिं देगः दनां बांलाःगु देगः दनेफइगु खँ मखु ।  उलि चीधंगु थासय् तःजिगु तजाःगु देगः दनेगु धयागु संभव मदु, उकीसनं खुसि सतिक सुरक्षित नं मखु ।  देगः दनेगु ज्या खुसि सिथय् मखु, खुसिं भचा च्वय् थौंकन्हय् स्वस्थानी देगः दयाच्वंगु जःखः वा अश्वमेघ यज्ञ याइथाय् वालाफाला याये छिंथाय् सुरक्षित थासय् दयेकल धाःसा तसकं बांलाइगु खनेदु । न्हूगु देगः दयेकेगु धयागु छगू ऐतिहासिक ज्या खः । थ्व ज्या सकस्यां आहा बांलाः धाये फइ कथंया जुइमाः । थज्याःगु ज्या यायेबलय् देश दुनेया बुरापाका सकललिसे ब्यापक सहलह यानाः लिपा पश्ताचाप याये म्वायेक दयेकेमाः ।  थ्व देगः गनया छु देगःया नमूना स्वयाः दयेकेत्यंगु खः धयागु नं प्रष्ट जुइमाः ।  सक्वय् दँयदसं माधव नारायणया धलं दनेगु जुयावयाच्वंगु सलंसः दँ पुलांगु परंपरा खः । अथेनं माधव नारायणया देगः दयेकेज्या जूगु धाःसा मदुनि । माधव नारायणया देगः दनेगु धयागु धात्थे नं न्हूगु ज्या खः ।  नादिइ थो देग चांगु नारायण वा मेगु व स्वयां बांलाःगु देगया नमूना कथं दयेकल धाःसा देगःया मू तच्वइ ।  स्वस्थानी देगः बांलाः थें माधव नारायणया देगः व स्वयां झन अझ अप्वः बांलाक दयेकेगु ज्या जुइमाः ।  मेगु खँ माधव नारायणया हे धलं दनेगु जुयाच्वंगु थाय् जूगुलिं माधव नारायणया देगः दयेकेगु धयागु पायछि ज्या खः । तर धेब फुकीपिं दातात वल धायेवं नादिइ जःखः जथाभावि द्यः देगःत वा न्हूगु संरचनात दयेके बीगु ज्या यानाः व थाययात विरुप कुरुप याना यंकेगु ज्या नं थत्थें दिकेमाःगु खनेदु ।  सालिनदी क्षेत्र धयागु सक्वया ऐतिहासिक संपदा जुयाच्वंगु थाय् खः । थज्याःथाय् गुलिस्यां १०८ महाद्यः दयेकेगु गुलिस्यां नवराज महाराज स्थापना यायेगु वा छु छु मनय् वल, अन न्हापा मदु मदुगु कथंया संरचनात दयेकेबियाः व थायया इतिहास हे हुयावनीगु कथंया ज्या अन जुइके बी मज्यू । सक्व देय् धयागु नेवाः संस्कृति संपदाया शहर खः । थ्व संपदाया शहरयात धात्थेंगु संपदा सहर कथं ल्यंका तयेगु ज्या नं थौंया पुस्ताया कर्तब्य खः । संपदा व संस्कृति धयागु नेवाःतय् जक मखु नेपाल देशया हे गौरवया खँ खः । द्यः ,  देगः ,  सत्तः ,  फल्चा ,  ल्वहँहिति ,  पुखू ,  पुलां छें ,  लायकू ,  आदि सकतांया संरक्षण व संभार याना तयेगु व जथाभावी ढलान व कंक्रिटया अनावश्यक न्हू संरचनात दयेकाः संपदा संस्कृति नष्ट याके मबीगु खँय् नं शंखरापुर नगरपालिका नापं सक्वया सकलें मनूत सचेत व सजग जुइ फयेमाःगु दु ।  थुथाय् सक्व इन्ला त्वालय् अनया पुलांगु लायकू जुयाच्वंगु थासय् सक्व-शंखरापुर नगरपालिकाया भवन दयेकेज्या न्ह्याना च्वन धयागु खँय् नं संपदा प्रेमीत चिन्तित दु ।  जितः बांलाक लुमं २०२४/२०२५ सालया खँ खः, पंचायतया इलय् अन पुखुलाछि गाउँ पंचायत भवन दयेकेज्या जूबले उत्खनया झ्वलय् अन गनं मदु कथंया ततःपाःगु अप्पात लुयावःगु व उगु भवन दयेज्याय् पिनं छपा अपा तकं हये म्वायक अन म्हुयाः पिदंगु अप्पां हे जक पंचायत भवन दनेज्या क्वचायेकूगु खः ।  उबलयया पंचायतया नेतृत्वं उगु थायया ऐतिहासिक महत्वयात ध्यान मतःगु व नेवाः संस्कृति व संपदा महत्व थुइकं वा मथुयाः अन लुयावःगु अप्पा लगायत उत्खननय् लुयावःगु साम्रगीतय् अध्ययन अनुसंधान यायेगु वा याकेगु थें इतिहास मालेगुपाखे छुं ध्यान मब्यूसें न्हूगु पंचायत भवन धस्वाकेज्या जक क्वचायेकूगु खः । व छगू इतिहास हुया छ्वये कथंया तःधंगु गलती खः । अज्याःगु गलती हानं हानं लिसा मकाःसा ज्यू धयागु सक्वया संस्कृति व संपदा प्रेमीतय् मनसुवाः खः ।  लसताया खँ थुथाय् येँ ,  यल ,  ख्वप ,  किपू ,  थिमि लगायत थीथी नगरपालिकयाया नेवाः नेतृत्वं न्हापा न्हनेधुंकूगु वातने धुंकूगु द्यः ,  देगः ,  सतः ,  फल्चा ,  ल्वहँहिति ,  पुखू ,  पुलां छें ,  लायकू आदि मात्तुमालाः पुनर्णिर्माणया ज्या न्ह्याकाः नेवाः संस्कृति व संपदा म्वाकेगु ज्या न्ह्याका वयाच्वंगु दु ।  सक्वय् नं २०७२ या भुखाय् ब्वयाः थुखे थनया संस्कृति व संपदा बांलाकेगु आपालं ज्या थनया नगरपालिकया नेतृत्वं याना वयाच्वंगु खः । थ्व तसकं च्वछाये बहःगु ज्या खः । सक्व नगरपालिकाया नेतृत्वयात थ्व खँय् झीसं आपालं सुभाय् देछायेमाः ।  तर दुःखया खँ सक्वया संस्कृति व सम्पदा बांलाकेगु आपालं ज्या याना वयाच्वंगु नगरपालिकया नेतृत्वं इन्ला त्वालय् पुलांगु लायकू जुयाच्वंगु थासय् पुलांगु लायकू दरवार हे धस्वाकेगु अवरसयात छखे चीकाः सक्व-शंखरापुर नगरपालिकाया न्हूगु भवन धस्वाकेगु ज्या जुयाच्वन धयागु न्यनेमाल ।  सक्वया बज्रयोगिनी जात्रा नापं दँयदसं माधव नारायणया धलं दनेगु इलय् तकं थीथी धार्मिक ज्याखँ जुइगु थुगु लायकूया महत्व व इतिहास थुकिं हुयाछ्वइगु जकं मखुला धयागु चिन्ता सकसितं जुइगु स्वाभाविक खः । धात्थें ला पुखूलाछि गाउँ पंचायतया भवन दयेके स्वया न्ह्यवः अन गज्याःगु लायकू दरवार दुगु खः धयागु अन्वेषण यानाः पुलांगु इतिहास पिब्वये कथंया लायकू दरवार दयेकेज्या जूगु सा थौंया नगरपालिकया नेतृत्वया बुद्धिमत्ता जक मखु, दुरदर्शिता नं पिज्वइगु खः ।  नगरपालिकया न्हूगु भवन ला न्ह्याथाय् दयेकूसां ज्यू, तनावंगु पुलांगु लायकू दरवार हे अन धस्वाकेगु ज्या जूगु खःसा इतिहास ल्यंकेगु ज्या जुयाः उकिया महत्व हे मेगु जुइगु खः ।  मेगु ग्यानापूगु खँ धयागु सक्व देय् जःखःया उर्बर भूमि दक्वं भ्रष्टाचार व हाकूगु धनं तमिपिं सक्व पिनेया राजनीतिक नेतात व भूमाफियातयसं कब्जा यानाः धमाधम जग्गा प्लटिंग याना यंकाच्वंगु धयागु दु ।  दयाच्वंगु पुलांगु शहर वस्ती दुने त्वनेगु लः लगायत जनतायात सुख सुविधा बीगु छुं ज्या यायेमफूगु सरकारं हावादारि स्मार्ट सिटि वा स्याटालाइट शहर वा रिंगरोड आदि धया हयाच्वंगु धयागु स्थानीय जनतायात झंगः ल्हायेगु खँ खः ।  नेवाःतयत थगु थासं विस्थापित यानाः नेवाः संपदा संस्कृति नष्ट यायेगु कुनियतं जाःगु षडयन्त्र खः । सरकारया थज्याःगु अविबेकि ज्या दिकेगु नं थौंया तःधंगु आवश्यकता खः । थुखे सक्ववासि सकस्यां इलय् माःकथं पलाः च्वयेके हथाय् जुइधुंकूगु दु ।","  २०७८ भाद्र ८, मंगलबार "
कर पूवयेत धासें येँ महानगरपालिकां थात पञ्चे बाजं,"येँ महानगरपालिकां कर मपूपिं करदातायात कर पूवयेत धासें करदाताया लुखा न्ह्यःने पञ्चेबाजं थाःगु दु । घरजग्गा व सम्पत्ति कर मपूपिं ७ तःधंपिं करदाताया लुखाय् हे वनाः येँ महानगरपालिकां पञ्चेबाजा थाःगु खः । महिला सहकारीया टोलीं करदाताया लुखाय् हे वनाः पञ्चेबाजं थानाः थथे धकाः म्ये तकं हाल, ‘महिला बाजा नमान्नु भारी, कर तिर्दिए हुनेथ्यौँ आभारी ।’ कर मपूसा सेवा रोक्का यायेगु सुचं तकं तिकाब्यूगु दु । महानगरया राजस्व विभागं २४ गते दुने कर मपूसा वयां लिपाया सेवा रोक्का यायेगु धासें सुचं तिकूगु खः । थौं वडा १ या कान्तिपुर होटल, वडा १३ या होटल प्लाटिनियम, वडा १७ या ह्वाइटफिल्ड स्कूल, २२ या रञ्जना टे«ड सेन्टर, केशा प्रपर्टीज प्रा. लि., आर. वी. कम्प्लेक्स व वडा ३१ या शिशु अर्यालयाथाय् सुचं तिकूगु खः । करदातायाथाय् थ्यंकाः नगर प्रहरीया टोलीं भदौ २४ गते दुने राजस्व विभागय् स्वापू तयेत धासें सुचं ब्वनाः नं न्यंकूगु खः । थ्वयां न्ह्यः कर पूवयेत असार १६ गते न्हापांगु खुसी २३ मनू/व्यवसायीया व साउन २४ गते निक्वःगु खुसी ५२ मनू/व्यवसायीया नां सार्वजनिक याःगु खः । राजस्व विभागया प्रमुख डा. शिवराज अधिकारीया कथं नां सार्वजनिक जूपिं ७५ मध्ये आःतक्क १०म्हेसिनं आंशिक रुपं पूगु २ करोड ४९ लख तका राजस्व मुंगु दु । अथे हे २०म्हेसिनं विवरणलिसें कर पूवयेगु प्रतिवद्धता याःगु दु । नां सार्वजनिक जूपिं तर स्वापुतिइ मवःपिनिगु सन्दर्भय् भदौ २४ निसें प्रचलित कानुन कथं कारवाही न्ह्याकेगु धाःगु दु ।","  २०७८ भाद्र ९, बुधबार "
कुमति व मोहनी नखः यात मेकथं दयेकिगु,"नेपालभाषाया संकिपाख्यलय् थौंकन्हे न्हापा पिहाँ वयेधुंकुगु निगु चिहासंकिपा यात आः ताहाकः याना दयेकेगु कुतः जुया च्वंगु खँया हुइनाभुइना न्यनेदया च्वंगु दु । उकि मध्ये छगू चिहासंकिपा या नां "" कुमति"" खःसा मेगु चिहासंकिपा या नां "" मोहनी नखः"" खः । सुरेश खडगीया निर्देशनय् पिहाँ वःगु "" मोहनी नखः""  चिहासंकिपा  यात हे स्वाना यंका ताहाकःगु फिचर फिल्म दयेकेगु कुतः जुया च्वंगु खँ थौंकन्हे न्यनेदया च्वंगु दु । थौंकन्हे थुकिया निंतिं माःगु ग्वसाः ग्वया च्वंगु दु तर थुकिया अौपचारिक पुष्टि वा घोषणा धाःसा मजूनि । अथेहेतुं "" कुमति "" या बाखं यात ताहाकः याना फिचर फिल्मया रुपय् पितहयेगु तयारी जुया च्वंगु दु । शंकर खडगीं च्वगु थ्व चिहासंकिपा यात हे ताहाकः याना फिचर फिल्मया रुपय् दयेकेत्यंगु खँ दु । युट्युब य् आः तकया दकले अप्वसिनं स्वःगु चिहासंकिपा कथं बय्बय् जुया च्वंगु "" कुमति "" आः तकया दुने स्वंगुलखसिबें अप्वः स्वकुमिपिन्सं स्वयेधुंकुगु दु । थगुने नगुने "" कुमति "" या स्वकुमि छगुत्यालख थ्यंबले हे उकिया लसता नं हनेगु अले "" कुमति "" या फिचर फिल्म नं दयेकेज्या न्ह्याकेगु तयारी जुउगु खः । कोरोनाया त्रास व लकडाउन या कारणं उगु ग्वसाः न्ह्यावने मफुगु खः ।  आःतक नं कोरोनाया त्रास क्वमलानिगुलिं याना थ्व ग्वसाः या पलाः धाःसा न्ह्यायेफुगु मदुनि । आः यात शंकर खडगी थ्व फिल्मयात फिचर फिल्म कथं च्वयेगु ज्याय् लगे जुया च्वंगु दु धाइगु न्यनेदुसा थुकिया कलाकारत "" कुमति "" या हे कलाकार नं दइगु खँ दु । आः तकया निंतिं मेमेगु खँ क्वमजिउनिसां थुकिया निर्देशन धाःसा "" थःम्हं म्हूगु गाः "" या निर्देशक रबिन्द्र शाहीं भाला क्वबिइगु खँ क्वछिइ धुंकुगु दु धइगु खँ दु ।","  २०७८ भाद्र १०, बिहिबार "
नांजाम्ह संकिपामि आर्यम नकःमिया अबु मन्त,"नेपालभाषाया संकिपा ख्यःया निर्देशक, निर्माता व कलाकारया रुपय् नांजाःम्ह आर्यम नकःमिया अबुजु मंगलमान नकःमिया ९५ दँया उमेरय् बिहिबाः सुथसिया ४:४५ ताः इलय् छेँय् हे आकाझाकां देहावसान जूगु दु । मदुम्ह मंगलमान नकःमिया निम्ह काय् दुसा नेवाः संकिपा ख्यःया या छगः थां कथं कयातःम्ह संकिपामि आर्यम नकःमि  वयकःया चीधिकःम्ह काय् खः । मदुम्ह  मंगलमान नकःमिया थौं हे लुतिइ दाह संस्कार जूगु खँ आर्यम नकःमिया पासा व कलाकार सरोत्तम चित्रकारं जानकारी बियादिल । सापारुया लसताय् आर्यम नकःमि या ख्यालिन्हिलां जाःगु ज्याझ्वः छगू टेलिभिजनय् प्रसारण जूगु खः ।","  २०७८ भाद्र १०, बिहिबार "
येँ महानगरपालिका १६ वडा भवनया शिलान्यास ,"येँ महानगरपालिका वडा १६ ज्याकू भवनया थौं जग स्वंगु दु । वैदिक मन्त्रोच्चारणलिसें महानगर प्रमुख विद्यासुन्दर शाक्यं थौं भवनया शिलान्यास यानादीगु खः । शिलान्यास धुंकाः नवासें महानगर प्रमुख शाक्यं महानगरया व्यवस्थित सेवा प्रवाहया लागिं सुविधा सम्पन्न भौतिक पूर्वाधारया परिकल्पनालिसें अप्वःथे वडा भवनया शिलान्यास जुइधुंकूगु धयादिल । ‘जिमिसं छुं वडा भवन निर्माणया कुतःयात सार्थक दयेके फयाच्वंगु मदु । मुद्दा तयाः ज्या पनाबीगु प्रवृत्तिं केन्द्रीय ज्याकू दयेकेत नं लिबानाच्वंगु दु । वडाय् गनं जग्गाया समस्या दुसा गनं न जग्गा न्यायेदु, न भवन हे’ शाक्यं धयादिल । ज्याझ्वलय् अमरगढी नगरया प्रमुख विश्वेश्वर प्रसाद ओझाया नं उपस्थिती दुगु खः । थःगु नुगः खँ तसें अमरगढी नगर प्रमुख ओझां अन्तरपालिका समन्वय व सहकार्यं येँ महानगर व अमरगढी नगर दथुइ भगिनी सम्बन्ध स्थापना यायेखंगुलिइ लसता प्वंकादिल । व झ्वलय् उपप्रमुख हरिप्रभा खड्गी श्रेष्ठं सुविधा सम्पन्न वडां गुणस्तरीय सेवा कायेफइगु धयादिल । भवनया डिजाइनर सार्वजनिक निर्माण विभागया इञ्जिनियर प्रेमबहादुर श्रेष्ठया कथं बेसमेन्टलिसेंया भवन १० हजार ७०३ बर्गफुट क्षेत्रफलया जुइ । भवनया भूमिगत तलाय् १०गः चारपाङ्ग्रे सवारी पार्किङ क्षमताया जुइ । खुम्ह मनू क्षमताया लिफ्टलिसेंया भवन अपाङ्गमैत्री जुइ । पिनं स्वयेबलय् परम्परागत शैलीया भवन दुनं आधुनिक सुविधा सम्पन्न जुइ । भवनया छेलि तलाय् सहरी स्वास्थ्य क्लिनिक व दर्ता चलानी कक्ष दइ । मातं तलाय् वडाध्यक्ष, वडा सदस्य व वडा सचिवया कक्ष दइ । च्वत तलाय् प्रशासनिक कक्ष व प्यंगूगु तलाय् प्रमुखया बैठक व ज्याकू क्वथा दइ । भवनय् सुविधा सम्पन्न बैठक कक्ष दइ । भवन दयेकेत साउन २९ गते कार्यादेश ब्यूगु खः । भवन १८ महिना (०७९ फागुन १५) तक्कय् दयेके सिधयेकेगु धाःगु दु । गौरी पार्वती/के एण्ड के.जी/रमिता जेभीं ७ करोड ५३ लाख २२ हजार ६४० रुपैयाँ निर्माण कबोल यानाः खुला धेंधें बल्लाखं निर्माणया जिम्मा काःगु दु । १ रोपनी ४ आना २ पैसा जमिनय् दयेकीगु भवनया पिनेया भागय् मोटरसाइकल पार्किङ् व वाउँगु क्यब दइ ।","  २०७८ श्रावण ३०, शनिबार "
३ बुँदे सुझावलिसें यातायात अध्ययन समितिं प्रतिवेदन बिल ,"येँ महानगरपालिकाया उपप्रमुख हरिप्रभा खड्गी श्रेष्ठया कजिसुइ गठित ‘तापाःगु दुरीया सार्वजनिक सवारी साधन व्यवस्थापन अध्ययन समितिं’ महानगर प्रमुख विद्यासुन्दर शाक्ययात प्रतिवेदन लःल्हाःगु दु । प्रतिवेदन लःल्हासें समितिया कजि खड्गी श्रेष्ठं सरोकारवालातलिसे जूगु खँल्हाबल्हा, स्थलगत भ्रमण अवलोकन व शहरी आवश्यकतायात अध्ययनया आधार दयेकागु धयादिल । ‘तत्कालया समाधानलिसें संघ व प्रदेश सरकारया ग्वाहालि अले लागत सहभागिताय् सवारी साधनया प्रकृति कथं यात्रुवाहक बस, मालबाहक ट्रक व मालबाहक तग्वःगु कन्टेनरया लागिं बिस्कं बिस्कं टर्मिनल दयेकाः न्ह्याकेगु जिमिगु सुझाव दु’ कजि खड्गी श्रेष्ठं धयादिल । दिगो व्यवस्थापनया लागिं ‘स्वनिगःया दक्वं पालिका, काभ्रेया धुलिखेल, बनेपा व पनौती नगरपालिका अले यातायात व्यवसायीलिसें सरोकारवालातय् ब्वतिइ यातायात कम्पनी स्थापना यानाः कम्पनीमार्फत दीर्घकालीन योजना न्ह्याकेमाःगु’ सुझाव प्रतिवेदनय् बियागु खड्गी श्रेष्ठं धयादिल । प्रतिवेदन लःल्हानाकासें महानगर प्रमुख शाक्यं तापाःगु दुरीया सार्वजनिक सवारी सञ्चालन व व्यवस्थापन संघ व प्रदेश सरकारया नं जिम्मेवारी जूगुलिं येँ महानगरं नेतृत्व यायेगु व मेगु निगुलिं सरकारं ग्वाहालि यायेगु कथं योजना दयेकेमाःगु धयादिल । ‘थ्व प्रतिवेदन ६८क्वःगु कार्यपालिका बैठकया एजेन्डा जुइ । अनं वइगु सुझावया लिधंसाय् न्ह्याःवनेत अःपुइ’ प्रमुख शाक्यं धयादिल, ‘तत्काल बसपार्क न्ह्याकेफइगु थायया पूर्वाधार दयेकेत महानगरं लगानी याइ, उकी व्यवसायीया नं लगानी दइ ।’ समितिया दुजःपिं नवराज पराजुली व चिनीकाजी महर्जनं मेगु पालिकाया जनप्रतिनिधिं सवारी व्यवस्थापन थःगु समस्याया रुपं मकाःगु महसुस जूगु धयादिल । ‘सहरी व्यवस्थापनया यक्व दायित्व महानगरं कायेमाः तर, मेगु पालिकां नं समस्याया महसुस यायेमाः’ वयकःपिनि धापू खः । प्रतिवेदनं मध्यम दुरीया सवारी साधनया दिगो व्यवस्थापनयात दृष्टिगत यासें ३ बुँदे सुझाव ब्यूगु दु । सुझावया न्हापांगु बुँदाय् राष्ट्रिय यातायात व्यवसायी महासंघं मध्यम दुरीया सवारीया लागिं बसपार्कया सम्बन्धय् तःगु विषययात कःघाःगु दु । थुकी धयातःगु दु, ‘तत्काल यात्रुवाहक सवारी साधनया व्यवस्थापन जडीबुटी पुल पूर्वया मनोहरा खुसि करिडोर मर्मत सम्भार यानाः वा सल्लाघारी तीनकुने सडक सिथं दैनिक रुपं सवारी साधन न्ह्याकेगु ।’ खुल्ला मञ्चय् न्ह्यानाच्वंगु बसपार्क ०७८ बैशाख १६ निसें बन्द यानाः महानगरं शहरी यातायातयात ‘पिक एण्ड ड्रप’ प्रणालीं व मध्यम दुरीया सवारी न्हूगु बसपार्क गोङ्गबुं न्ह्याकेत इनाप याःगु खः । थ्व खँय् राष्ट्रिय यातायात व्यवसायी महासंघं न्हूगु बसपार्क मध्यम दुरीया सवारी न्ह्याकेत अपायक जूगु धासें खुल्ला मञ्च हे उपलब्ध याकेत निवेदन ब्यूगु खः । व्यवसायीया मागया विषयस अध्ययन यायेत साउन १५ गते च्वंगु महानगरया ६५क्वःगु कार्यपालिका बैठकं उपप्रमुख हरिप्रभा खड्गी श्रेष्ठया कजिसुइ ५ दुजःया समिति गठन याःगु खः । समितिया दुजलय् कार्यपालिका दुजःपिं नवराज पराजुली, चिनियाँमान बज्राचार्य, ख्यामराज तिवारी व चिनीकाजी महर्जन दुगु खः । वयकःपिन्त महानगरया निर्देशक ध्रुवकुमार काफ्ले, नगर प्रहरी उपरीक्षक धनपति सापकोटा, ट्राफिक प्रहरी महाशाखाया प्रहरी नायव उपरीक्षक सुनिलजङ्ग शाह व प्रहरी निरीक्षक दामोदर सिलवालं सहजीकरण यानाद्यूगु खः । प्रतिवेदनय् स्वनिगलय् १४ लाख थीथी कथंया सवारी न्ह्यानाच्वंगु दुगु अले वमध्ये ८० प्रतिशत सवारी येँ महानगरपालिका क्षेत्र केन्द्रीत जुयाच्वंगु तथ्याङ्क तःगु दु ।","  २०७८ श्रावण ३०, शनिबार "
फोहोर व्यवस्थापनया खँय् प्रधानमन्त्री व येँ महानगरया प्रमुख उपप्रमुख दथुइ सहलह ,"फोहोर व्यवस्थापनया विषयस थौं प्रधानमन्त्री शेरबहादुर देउवालिसे येँ महानगर प्रमुख विद्यासुन्दर शाक्य व उपप्रमुख हरिप्रभा खड्गी श्रेष्ठं सहलह यानादीगु दु । प्रधानमन्त्री निवास वालुवाटारय् खँल्हाबल्हाया झ्वलय् महानगर प्रमुख शाक्यं सडक स्यनाः फोहोर मुंकेत थाकूगु कारणको बारे प्रधानमन्त्री देउवायात जानकारी याकादीगु खः । शाक्यया खँ न्यनेधुंकाः प्रधानमन्त्री देउवां तत्काल अनं हे सडक विभागया महानिर्देशकयात टेलिफोन यानाः तत्काल सडकयात सुचारु जुइगु दयेकेत निर्देशन बियादीगु खः । अथे हे, शान्ति सुरक्षा मजवुत दयेकेत गृहमन्त्री बालकृष्ण खाँडयात नं टेलिफोन यानाः आवश्यक प्रबन्ध यायेत निर्देशन बियादिल । प्रधानमन्त्रीयात नापलायेधुंकाः संचारकःमितलिसे खँ ल्हासें प्रमुख शाक्यं प्रधानमन्त्री देउवायात बञ्चरे डाँडाया ल्याण्डफिल साइड फक्व याकनं दयेके सिधयेकाः हस्तान्तरण यायेगु लकस दयेकाबीत इनाप यानागु धयादिल । महानगरपालिकां वंगु भदौ ८ गते हे प्रधानमन्त्रीयात पौ च्वयाः फोहोर व्यवस्थापनया लागिं पहल यानाबीत इनाप याःगु खः । उगु पतिइ येँया फोहोरया दीर्घकालीन समस्या ज्यंकेत आः दयेकाच्वंगु बञ्चरे डाँडा स्यानिटरी ल्याण्डफिल साइट आःतक्क नं दयेके सिमधःगु धयातःगु दु । लिसें उगु साइटतक्क वनेगु लँ नं दयेके सिमधःगुलिं स्वनिगःया फोहोर व्यवस्थापनय् पंगः जुयाच्वंगु जानकारी नं प्रधानमन्त्रीयात पौमार्फत याकूगु खः । सामान्य अवस्थाय् न्हिं १५० ट्रक थ्यनीगु साइटय् थौंकन्हय् अप्वःलय् ५० जक थ्यनाच्वंगु दु । थुकिं यानाः आः स्वनिगःया सडकय् फोहोर मुनाच्वंगु दु ।","  २०७८ भाद्र १४, सोमबार "
बार्षिक कार्यक्रमया प्रभावकारी कार्यान्वयनय् शाक्यया बः ,"येँ महानगर प्रमुख विद्यासुन्दर शाक्यं जनप्रतिनिधिं नगर सभां पारित याःगु नीति तथा कार्यक्रमया प्रभावकारी कार्यान्वयनय् कर्मचारीं भूमिका अप्वयेकेमाःगुलिइ बः बियादीगु दु । बार्षिक कार्ययोजना तर्जुमा यायेगु झ्वलय् विभागीय प्रमुखतलिसे सहलह यासें प्रमुख शाक्यं जनप्रतिनिधिं तयार याःगु ज्याझ्वःया कार्यान्वयनय् न्ह्याःवनेत विभागीय प्रमुख व कर्मचारीतयत इनाप यानादिल । व झ्वलय् उपप्रमुख हरिप्रभा खड्गी श्रेष्ठं जनप्रतिनिधि व कर्मचारीया सुमधुर स्वापुतिं महसुस योग्य लिच्वः वइगु धयादिल । प्रमुख प्रशासकिय अधिकृत राजेश्वर ज्ञवालीं प्रशासनिक नेतृत्वं राजनीतिक नेतृत्वया नीति कार्यान्वयनय् ग्वहालि याइगु धासें आ. व. ०७८÷०७९ या लागिं स्वीकृत कार्यक्रम कार्यान्वयन यायेत आव्हान यानादिल । बार्षिक कार्ययोजना तर्जुमा सहजीकरणया लागिं निर्देशक बसन्त आचार्यया कजिसुइ टोली गठन याःगु खः । टोलीया दुजलय् उपनिर्देशक प्रहलाद घिमिरे, प्रवीण प्याकुरेल व शाखा अधिकृत संन्जिव श्रेष्ठ दु । टोलीं साउन १८ गते सहलह ज्याझ्वः यानाः ज्या न्ह्याकूगु खः । व धुंकाः विभागतयत छ्वःगु ढाँचाय् कार्ययोजना तयार जूगु दु । थुकथं तर्जुमा याःगु सम्झौताय् कन्हय् प्रमुख प्रशासकीय अधिकृत व सम्बन्धित विभागीय प्रमुखतयसं ल्हाःचिं तइ । नियमित दक्वं ज्या चौमासिकय् जुइ । मापदण्ड, कार्यविधि तयारी अले अवधारणा तयार यायेगु ज्यायात न्हापांगु चौमासिकय् तःगु दु । स्वास्थ्य बीमा यायेगु, बक्यौता भुक्तानी, योजनाया स्पेसिफिकेसन, लगत तयार व सुचं प्रकाशनया ज्या न्हापांगु चौमासिकय् जुइ । बोलपत्र मूल्याङ्कन व सम्झौतामध्ये आन्तरिक रुपं याइगु न्हापांगु चौमासिकय् व परामर्श सेवां याइगु निगूगु चौमासिकय् तःगु दु । पूर्वाधार निर्माणपाखेया योजना स्वंगूगु चौमासिकय् याइ । थीथी संस्थायात बीगु ज्याझ्वः ग्वहालि निगूगु चौमासिकय् क्वचायेकी । संघसस्था ल्यज्या निगूगु चौमासिकय् जुइ । विद्यालयस माग मुनेज्या, आन्तरिक आय मदुगु विद्यालय ल्यज्या, नमूना विद्यालय ल्यज्या न्हापांगु चौमासिकय् व रकम निकासा निगूगु चौमासिकय् जुइ । शिक्षा विभागया नियमित ज्या दक्वं चौमासिकय् जुइ । सामाजिक विकास विभागअन्तर्गत सुचं प्रकाशन, संस्था ल्ययेगु, अवधारणा तयार यायेगु, सहलह न्हापांगु चौमासिकय् याइ । खेलकुदय ज्याझ्वः वडाय् छ्वयेगु निकासा, पौरखी मेला, स्वयमसेवक परिचालन निगूगु चौमासिकय् जुइ । जनप्रतिनिधितय् क्षमता विकास व तालिम न्हापांगु व निगूगु चौमासिकय् अले कर्मचारीतय् क्षमता विकास व तालिम निगूगु व स्वंगूगु चौमासिकय् जुइ । ककनी व धुनीबेँसी पालिकायात बीगु विकास अनुदानया लागिं न्हापांगु चौमासिकय् सम्झौता जुइसा निगूगु चौमासिकय् निकासा छ्वइ । न्हापांगु चौमासिकय् गुणस्तरया लिधंसाय् होटल अले रेष्टुरेन्टया बर्गीकरण याइ । स्वास्थ्यपाखे वासः खरिद न्हापांगु चौमासिकय् व स्वास्थ्य सेवाया नियमित ज्या दक्वं चौमासिकय् जुइ । थ्व लिसें नियमित जुइगु विभागया ज्यायात दक्वं चौमासिकय् तःगु दु ।","  २०७८ श्रावण ३२, सोमबार "
"बीग बजेट "" ल्ववन "" या निर्देशकया मेगु म्युजिक भिडियो थौं पिदनिगु","  नेपालभाषाया म्युजिक भिडियो ख्यलय् बीग बजेट म्युजिक भिडियो एल्बमया रुपय् बय्बय् जूगु "" ल्ववन "" या निर्देशक देवकुमार श्रेष्ठ हाकनं छक्वः नेपालभाषाया म्युजिक भिडियो ख्यलय् खनेदयेक वगु दु । थ्व पालय् म्येहालामि/च्वमि/लय चिनामि भेष महर्जनया हेभि रक म्ये "" हाल हाल "" या म्युजिक भिडियो ज्वना वयक थ्व ख्यलय् खनेदयेक झाःगु दुसाः उगु म्ये नाइस टेलिभिजनया ""झीगु सः"" नेवाः ज्याझ्वःलय् थौं मङ्गलबार प्रिमियर जुइगु जुउगु दु । हेभि रक म्ये कथं तयार जुउगु "" हाल हाल "" या टिभि प्रिमियर मङ्गलबार सनिलया खुतात्या ईलय् जुइगु क्वछिउगु दु ।   थ्व म्येया म्येहालामि/च्वमि/लय चिनामि भेष महर्जन नेवाः संगीत ख्यलय् राइजिंग स्टार कथं कयातःगु दु । म्येच्वमि निर्मलरत्न शाक्यया  बीग बजेट "" ल्ववन "" या म्युजिक भिडियो  निर्देशक देवकुमार श्रेष्ठया निंतिं थ्व  "" हाल हाल "" या म्युजिक भिडियो छगू हाथ्या खः धका वयकलं हे स्वीकार याना दिल । अप्वः याना म्येया म्युजिक भिडियो कि मतिनाया बाखं दया च्वनि कि देश व भाषा भक्ति या खँ दया च्वनि थुके थौंया युगय् हुलमुलय् तना च्वंम्ह मनूया खँ न्ह्यब्वयेगु कुतः जुया च्वंगु दु । थ्व म्युजिक भिडियोया किपालुमि/सम्पादक अमर चित्रकार खः । भाजु चित्रकार  नेपालभाषाया म्युजिक भिडियो ख्यलय् थौंकन्हे तसकं ल्हादीमलाम्ह ज्याकःमि खःसा वयकलं थ्व म्येया एडिटिंग या निंतिं थःम्हेसिनं थीथी माध्यमं यक्वः अध्ययन यायेमाल धका कना दिल ।  नाइस टेलिभिजनया ""झीगु सः"" नेवाः ज्याझ्वःलय् थौं मङ्गलबार प्रिमियर जुइधुंका    हाइलाइट्स या युट्युब च्यानलय् स्वयेदइगु खँ कलाकार महर्जनं कनादिल ।        ","  २०७८ भाद्र १, मंगलबार "
जामनः गुभाःजु अमेरिकाय् क्यनीगु ,"लोकंह्वाःगु नेवाः संकिपा जामनः गुभाःजु अमेरिकाय् जुइगु आदिवासी चलचित्र महोत्सव अले निफ अवार्डय् क्यनीगु जूगु दु । वइगु अगस्ट २१ व २२ तारीखय् अमेरिकाया न्यूयोर्कय् जुइगु महोत्सवय् जामनः गुभाःजु क्यनीगु जूगु खः । महोत्सवय् लिपांगु क्यनेज्याया लागिं जामनः गुभाःजुलिसें ७ आदिवासी संकिपा ल्यज्याय् लाःगु खः । आयोजक नेपाल आदिवासी जनजाति महासंघ अमेरिकां लिपांगु ल्यज्याय् लाःगु ७ संकिपाया नां सार्वजनिक यायेधुंकूगु दु । थीथी जातजातिया १५ संकिपा मध्ये ७ जातिया ७ संकिपा लिपांगु ल्यज्याय् लाःगु खःसा नेवाः समुदायपाखें जामनः गुभाःजु ल्यःगु खः । अथे हे, गुरुङ समुदायया संकिपा मि न्होर्वै ट ल्यःगु दुसा तामाङ संकिपा प्राङना नं महोत्सवय् क्यनीगु जूगु दु । ह्योल्मो संकिपा मेतोक, मगर भाषाया ट््याङचलाक, राई संकिपा सायाबुङ व लिम्बु चलचित्र केः नं महोत्सवय् क्यनेत्यंगु दु । निन्हु जुइगु महोत्सवय् जामनः गुभाःजु निन्हुगु दिं अगस्ट २२ कुन्हु क्यनेत्यंगु दु । अगस्ट २२ कुन्हु न्यूयोर्कया ई कथं सुथसिया १०ः३० ताः इलय् जामनः गुभाःजु क्यनीसा व हे दिं कुन्हु गुरुङ संकिपा मि न्होर्वै ट नं क्यनी । न्हापांगु दिनय् धाःसा के, ट््याङचलाक, मेतोक, सायाबुङ र प्राङना यानाः न्यागू संकिपा क्यनेज्या जुइ । अमेरीकाया न्यूयोर्क, एभे वुडसाइडय् संकिपा क्यनेज्या जुइगु ग्वसाः खलकं जानकारी ब्यूगु दु ।","  २०७८ भाद्र २, बुधबार "
नेपालभाषा साहित्य ख्यःया कवि पूर्ण वैद्य मन्त ,,"  २०७८ भाद्र ११, शुक्रबार "
यलय् नृसिंह जात्रा क्वचाल ,"उपाकलं सायाः नामं नं म्हस्यूगु यलया ऐतिहासिक नृसिंह जात्रा क्वचाःगु दु । जात्राया झ्वलय् थुगुसी येँया मखं त्वालतय् च्वंम्ह पुरुषोत्तम सुवेदी राजोपाध्याय नृसिंह जुयाः यल देय् चाःहुलाद्यूगु खः । जात्राया पाः लाःम्ह मनूया जिलाजं अथवा भिन्चा अथवा पुरोहितयात नृसिंह दयेकाः यल देय् चाःहुकेगु परम्परा दु । यलया द्यः बाज्या राजोपाध्यायतयगु उपाकर्म गुठीया दुजःपिनि दथुइ ज्येष्ठता आधारय् जात्राया पाः बीगु याइ । थुगुसी यल गाःबहाःयाम्ह कोमलेशानन्द राजोपाध्याय ‘कोमल जुजु’ या छेँय् नं जात्रा न्ह्याकूगु खः । व हे कथं जात्राया पाः न्ह्याकादीम्ह जुजुया जिलाजं सुवेदीयात नृसिंह दयेकूगु खः । नृसिंह जुयादीम्ह सुवेदी येँया दिगु तलेजुया मू पुजारी तकं खः । अथे हे, नृसिंहया जवंखवं च्वनीपिं लक्ष्मी व सरस्वतीइ थुगुसी गाःबहाःया निरज राजोपाध्याय व पिम्बहाःयाम्ह निधेश राजोपाध्याय च्वनादीगु खः । नृसिंहया न्ह्यःने धुपाँय् ज्वनाः विन्ति यानाः अःखतं न्यासिवनीम्ह प्रल्हाद जुयाः मखंयाम्ह विभान राजोपाध्याय च्वनादीगु खः । जात्राया पाः लाःम्हेसिगु छेँय् न जात्रा पिकायेगु परम्परा कथं जात्राया पाः लाःम्ह जुजुया छेँ गाःबहालं जात्रा न्ह्याःगु खः । गाःबहालं पिहांवःम्ह नृसिंहलिसें लक्ष्मी, सरस्वती व प्रल्हादं यलया सायाः रुट चाःहिलाः गाःबहालय् जात्रा न्ह्याःगु हे छेँय थ्यंकाः क्वचाःगु खः । गाःबहालं पिहांवःगु जात्रा प्यंगःथां, पिम्बहाः, नकबही, क्वालखु, झटापोल, क्वन्ति, क्वबहाः, स्वथ, मंगः, हौगः, नुगः, ओकुबहाः, थैना, चक्रबही, तिच्छुँगल्ली, इखालखु, जेनबहालं पुन्चलिइ जुयाः गाःबहालय् थ्यंकाः जात्रा क्वचाःगु खः । महामारीया अवस्थाय् विधि जक पूवंकाः जात्रा न्ह्याकागु उपाकर्म गुठी व्यवस्थापन समितिया न्वकू संजय शर्मा धयादीगु दु । ‘नृसिंहलिसें अप्सरागण नं पिकायेमाःगु खः, बाजं खलः, भजन मण्डली थज्याःगु छुं हे मतःसे जात्रा पूवंकागु खः, महामारी व ल्वय् आदिं मुक्ति चूलायेमा धइगु कामना याइगु जात्रा मदिकागु जक खः’ न्वकू शर्मां धयादिल । यलया द्यः ब्रम्हू राजोपाध्यायतयगु उपाकर्म गुठीं दँयदसं भाद्र कृष्ण पञ्चमीया दिनय् जात्रा न्ह्याकावःगु दु । थुगु जात्रा छुं नं पंगः मवयक सुथां लाक्क क्वचाःसा भुखाय्, खुसिबाः, चलःलिसेंया दैवी प्रकोप अले ल्वय् आदिं मुक्ति चूलाइगु जनविश्वास दु । उपाकलं सायाःबलय् पिकाइम्ह नृसिंहयात हिरण्यकश्यपु स्यायेधुंकाः तं क्वलायेधुंकूम्ह शान्त स्वरुपयाम्ह कथं काइ । कात्ति प्याखनय् पिहांवइम्ह नृसिंह धाःसा तं चायाच्वंम्ह उग्ररुपयाम्ह खः । उपाकर्मया ब्राम्हण समुदायया दकले तःधंगु कर्म कथं काइ । यलया द्यः ब्रम्हू समुदायया थुगु उपाकलं सायाः क्वचायेधुंकाः तिनि उपाकर्म पूवनीगु मान्यता दु । द्यः न्यासि हे वनाः जुइगु जात्रा सम्भवतः थ्व हे छगू जक जुइ । ","  २०७८ भाद्र १२, शनिबार "
१२ वडा भवनया शिलान्यास ,येँ महानगर प्रमुख विद्यासुन्दर शाक्यं वडा १२ ज्याकू भवनया शिलान्यास यानादीगु दु । टेकु चल्खुस्थित पुलौगु ज्याकू दुगु हे थासय् सांस्कृतिक पूजा यासें शाक्यं भवनया शिलान्यास यानादीगु खः । व झ्वलय् शाक्यं यइपूगु क्यब व खुल्ला थायलिसें पचली क्षेत्रय् हे वडा भवन दयेकेगु योजना खःसां विवाद खनेदयेधुंकाः पुलांगु हे थासय् भवन दयेकेगु निर्णय यानागु धयादिल । वडाध्यक्ष विकास डंगोलं भ्याटलिसें भवनया ४ करोड २५ लाख ३२ हजार ४४८ लागत अनुमान जूगुलिइ खरिद प्रक्रियाय् भ्याटलिसें ३ करोड २० लाख ५१ हजार ६७० तकाय् निर्माण पक्षं थुकिया जिम्मेवारी काःगु धयादिल । भवनया डिजाइनर इञ्जिनियर प्रेमबहादुर श्रेष्ठयाकथं जमिन तलालिसें ६ तजाःया भवन दयेकेत्यंगु खः । अपाङ्गमैत्री भवनय् ६ क्षमताया लिफ्ट नं जडान जुइगु श्रेष्ठं धयादिल ।,"  २०७८ भाद्र ३, बिहिबार "
शताब्दि पुरुष  सत्यमोहन जोशीयात अक्सिजन कन्सेन्ट्रेटर लल्हात,"वाङमय शताब्दि पुरुष  अतिकं हनेबहम्ह संस्कृतिविद् सत्यमोहन जोशीयात शनिबार छगू ज्याझ्वःया दथुइ अक्सिजन कन्सन्ट्रेटर लःल्हागु दु। हलिं नेवाः दबू नेपाः कवःया ग्वसालय् शताब्दि पुरुष जोशीया छेँय् दबूया पदाधिकारीपिन्स लल्हागु खः। उगु अक्सिजन कन्सन्ट्रेटर नेपाः आयरल्याण्ड समाजया दिपेश शाक्यया ग्वाहालिं आयरल्याण्ड नेपाल चेम्बर अफ कमर्श पाखें वःगु खः। दबूया कोषाध्यक्ष सुरेन्द्रभक्त श्रेष्ठ न्ह्याकूगु उगु ज्याझ्वलय् दबूया अध्यक्ष शाक्य सुरेन, पुर्व मन्त्री कल्पना धमलाया, गंगाबहादुर नेमकुल लगायतं नुगःखँ तयादीगु दीगु खःसा  नुगःखँ तयेगु झ्वलय् शताब्दि पुरुष जोशीया सुस्वास्थ्य व ताः आयुया कामना यानादिल । ज्याझ्वलय् शताब्दि पुरुष जोशीं थः प्रति हलिं नेवाः दबू व अायरल्याण्ड नेपाल समाज व समाजया दिपेश शाक्य यात सुभाय् देछाना दिल । ","  २०७८ श्रावण ३०, शनिबार "
परम्परागत गुथियात महानगरं १ लाख ग्वाहालि बीगु ,"येँया महाबौद्धस्थित १६ ल्हाः दुम्ह गनेद्यःलिसें महाकाल भैरव व शनिदेवया देगः पुननिर्माण क्वचाःगु दु । थौं महानगर प्रमुख विद्यासुन्दर शाक्यं पुनर्निर्माण क्वचाःगु उगु देगःया उलेज्या यानादिल । देगः उलेज्या धुंकाः संचारकःमितलिसे खँ ल्हासें महानगर प्रमुख शाक्यं सम्पदा पुननिर्माणलिसें सन्तुलित शहरी विकासया दक्वं पक्षय् महानगरं उत्तिकं बः बियाः ज्याझ्वः न्ह्याकाच्वनागु धयादिल । ‘धेबा मदयाः अमूर्त सम्पदालिसे सम्बन्धित छुं नं ज्याखँ मदीमा धकाः परम्परागत गुथितयत १/१ लाख तका ग्वाहालि उपलब्ध याकेगु निर्णय यानागु दु, थुकिं जीवन्त सांस्कृतिक शहर दयेकेत ग्वाहालि जुइगु अपेक्षा दु’ शाक्यया धापू खः । येँ महानगरपालिका २७ वडाया वडाध्यक्ष चिनियाँमान बज्राचार्यं थुगु देगःलिसे सम्बन्धित सांस्कृतिक व पुरातात्विक सम्बन्ध मालाच्वनागु जानकारी बियादिल । थ्वयां न्ह्यः सडकय् लानाच्वंगु देगः व्यवस्थित यानाः सडक सिथय् स्थापना यानागु वयकलं धयादिल । उगु इलय् थीथी वडाया वडाध्यक्ष, कार्यपालिका दुजःलिसें वडा २७ या वडा सदस्यत अले स्थानीय वासिन्दाया उपस्थिती दुगु खः । वडाया करीव १० लाख तकाया लागतय् जूगु पुनर्निर्माणय् स्थानीय मित्र युवा क्लव, मिसा पुचः व टोल सुधार समितिया नं ग्वाहालि दुगु धाःगु दु ।","  २०७८ श्रावण ३०, शनिबार "
दीर्घकालीन ल्याण्डफिल साइट सिमधःबलय् फोहोर व्यवस्थापनय् समस्या ,"येँ महानगरया फोहोर संकलन व व्यवस्थापनय् समस्या खनेदुगु दु । आः ओखरपौवा ल्याण्डफिल साइटय् ५० निसें ६० फोहोर कुब्वीगु सवारी ज्वलं थ्यनेगु याः । महानगरया वातावरण व्यवस्थापन विभागयाकथं सामान्य अवस्थाय् फोहोर कुब्वीगु १५० तक्क सवारी न्हिं साइटय् थ्यनेगु याइगु खः । महानगर प्रमुख विद्यासुन्दर शाक्यं बञ्चरे डाँडाया दीर्घकालीन ल्याण्डफिलया पूर्वाधार दयेकाः महानगरयात हस्तान्तरण जूगु खःसा आःया समस्या मवइगु दावी यानादिल । ‘आः स्वनिगःलिसें ल्याण्डफिल साइटय् फोहोर मुंकेमाःगु दक्वं सहरय् म्ह्वः जक फोहोर मुनेगु यानाच्वंगु दु तर, थुकिया दोष व दायित्व महानगर याकःचां कुब्वीमालाच्वंगु दु । थ्व समस्या ज्यंकेत प्रदेश व संघ सरकार निम्हेसियां ग्वाहालि माःगु दु’ शाक्यं धयादिल । वातावरण व्यवस्था विभागया प्रमुख हरिकुमार श्रेष्ठं बर्खायामय् फोहोर व्यवस्थापन जुइगु थासय् थ्यनेत फोहोरय् हे दयेकातःगु लं वनेमाः, गाडी थहां वनेमफूगु हे  हुनिं म्ह्वः सवारी वनाच्वंगु धयादिल ।","  २०७८ भाद्र ३, बिहिबार "
विद्यार्थी व ४० दं च्वययापिन्त खोप बियाच्वन ,"येँ महानगर दुने परिक्षा बीत्यंपिं विद्यार्थी व ४० दँ स्वयां च्वययापिन्त थौं कोरोनाविरुद्धया खोप बियाच्वंगु दु । १८ दँ पूवंपिं +२ कक्षाया विद्यार्थीलिसें विश्वविद्यालय तहया परिक्षा बीत्यंपिं विद्यार्थी व ४० दँ स्वयां च्वययापिन्त चाइनिज खोप भेरोसेल ब्यूगु खः । थौं ४ गते, कन्हय् ५ गते वइगु ८ गते मंगलबाः खोप ज्याझ्वः जुइ । खोप ज्याझ्वलय् भीडभाड जुइके मब्युसे व्यवस्थित यायेत धासें महानगरया ३२गुलिं वडाय् खोप केन्द्र क्वःछ्यूगु दु । थीथी वडाया खोप केन्द्रबाहेक थीथी ८ थासय् नं खोप केन्द्र क्वःछ्यूगु दु । सामाखुसीस्थित राधास्वामी आइसोलेसन केन्द्र, सशस्त्र प्रहरी अस्पताल बलम्बु, बीर अस्पताल, शिक्षण अस्पताल महाराजगञ्जय् नं खोप बियाच्वंगु दु । अथे हे, निजामति कर्मचारी अस्पताल बानेश्वर, परोपकार प्रसुती तथा स्त्रीरोग अस्पताल थापाथली, नेपाल प्रहरी अस्पताल महाराजगञ्ज व बीरेन्द्र सैनिक अस्पताल छाउनीइ नं खोप केन्द्र क्वःछ्यूगु दु । खोप काःवनेबलय् थःगु उमेर व म्हसीका सी दइगु भ्वंलिसें लिक्कया खोप केन्द्रय् वनाः भीडभाड मयाःसे स्वास्थ्य मापदण्ड लिनाः खोप कायेत महानगरं इनाप याःगु दु ।","  २०७८ भाद्र ४, शुक्रबार "
"भाषा, संस्कृतिया संरक्षण यायेमाः धका धाल मेयर बिद्यासुन्दर शाक्यं","नेपालभाषा केन्द्रीय बिभाग, पाटन क्याम्पस, यल ध्वाखाया ग्वसालय् जुउगु छगू ज्याझ्वःया दथुइ  नेपाल भाषाय् एमफिल पिएचडी कोर्सया शुभारम्भ व  प्रा डा ॐमकारेश्वर श्रेष्ठ या सम्पादनय्  महाकवि सिद्धिदास महाजुया कृतिमुना 'सिध्दिमाः"" सफूया नापनापं किरन केनया "" अमेरिकाय् नेवाः प्रकाशन "" , आरिक माला प्रधानया "" हरिप्रसाद प्रधानया व्यक्तित्व "" , किरन केनया "" तन्त्राख्यान "" सफू व "" लुमन्ति दबू , ल्याः ९"" पितब्वज्या अले भाजु कबिन श्रेष्ठ यात सत्यहेरा अनुसन्धान सिरपा लःल्हागु ज्याझ्वलय् ज्याझ्वलय न्ववानादीसे   येँ महानगरपालिका या  मेयर   विद्या सुन्दर शाक्यं येँ महानगरपालिकाय् थःपि निर्वाचित जुया वये धुंका  थनयागु संस्कृति, सम्पदा व भाषा संरक्षणय् यक्को लगानी याये धुंकागु दु धका  धयादील । उगु हे ज्याझ्वलय न्ववानादीसे येँ महानगरपालिकायण उपमेयर हरिप्रभा श्रेष्ठ खड्गीं येँया संस्कृति धइगु हे आः विश्वय् नेपाःया संस्कृति धका परिचित जुगु दु व थुगु संस्कृतियात येँया नेवाः समुदायपिन्स बचे याना वयच्वंगु कारणं नेवाः समुदायपिनिगु भाषा, संस्कार, संस्कृतियात संरक्षण यायेत महानगरपालिकां प्राथमिकताय् तया वयाच्वनागु दु धका धयादीगु खः। केन्द्रीय विभागं नेपालभाषाय् स्नातकोत्तर विषयया पठनपाठन शुरु यागु पीछदँ क्यंगु लसताय् जुगु उगु  ज्याझ्वः नेपालभाषा केन्द्रीय विभागया प्रमुख प्रा.डा.ओमकारेश्वर श्रेष्ठ सभाध्यक्षताय् जुगु खःसा ज्याझ्वलय् त्रिभुवन विश्वविद्यालयया उपकुलपति डा. धर्मकान्त बास्कोटा, पाटन संयुक्त क्याम्पसया प्रमुख डा. लक्ष्मण कुँवरपिन्स न न्ववानादीगु खः । उगु हे ज्याझ्वलय् नेपालभाषा केन्द्रीय बिभाग, पाटन क्याम्पस, यल ध्वाखाय् एम ए ब्वना दीम्ह कबिन श्रेष्ठ यात वयकया अनुसन्धानात्मक सफू "" थिमि देयया थायबाय्"" या निंतिं झिद्वःतकाया सत्यहेरा सिरपा नं लःल्हागु खः ।","  २०७८ भाद्र ४, शुक्रबार "
नेपाः पार्टीया दल दर्ता खारेज ,"नेवाःतयगु पार्टी कथं नीस्वंगु नेपाः राष्ट्रिय पार्टीया दल दर्ता खारेज जूगु दु । निर्वाचन आयोगया थौं च्वंगु मुँज्यां लेखापरिक्षण प्रतिवेदन मब्यूगु दल दर्ता खारेज याःगु झ्वलय् नेपाः राष्ट्रिय पार्टीया दर्ता नं खारेज जूगु खः । आयोगया थौं च्वंगु मुँज्यां स्वदँतक्क लेखापरिक्षण प्रतिवेदन मब्यूगु ४१ राजनीतिक दलया दर्ता खारेज याःगु खः । व हे ४१ दललिसें नेपाः राष्ट्रिय पार्टीया दर्ता नं खारेज जूगु खः । कन्हय् श्रावण २० गतेनिसें लागू जुइगु कथं उगु दलतय् दर्ता खारेजया निर्णय आयोगं याःगु खः । खारेज जूगु दलतय् नां, झण्डा, चिं खारेज जूगु मितिं दच्छितक्क मेगु छुं नं दलं छ्यले दइमखु । थ्वयां न्ह्यः, आयोगय् १३६ दल दर्ता दुगुलिइ आः थुगु दलतय् खारेजी धुंकाः ९५ दलया जक दर्ता कायम जूवंगु दु । दल दर्ता खारेज याःगुलिसें आयोगं प्रत्येक राजनीतिक दलयात क्वःज्यूगु जरिवाना ५० हजार तका सरकारी बाँकी सरह असुल उपर यायेत कुमारी चोक अले केन्द्रीय तहसिल ज्याकू बबरमहलय् च्वयाछ्वयेगु नं निर्णय याःगु दु । जरिवाना रकम असुल उपर मजूतल्ले खारेज जूगु दलया केन्द्रीय पदाधिकारी अले दुजःपिं मेगु राजनीतिक दलया पदाधिकारी जुइ दइमखु । राजनीतिक दल सम्बन्धी ऐन, २०७३ कथं आयोगय् दर्ता दुगु राजनीतिक दलतयसं थःगु लेखा तयेमाःगु व आर्थिक दँ क्वचाःगु खुला दुने आयव्ययया लेखा परीक्षण इजाजत प्राप्त लेखा परीक्षकपाखें लेखा परीक्षण याकाः लच्छि दुने आयोगय् पेश यायेमाःगु व्यवस्था दु । लिसें आयोगं ई क्वचाःगु ४५ न्हु दुने अज्याःगु दलयात उकथं लेखा परीक्षण प्रतिवेदन पेश मयाःगुया कारण क्यनाः स्पष्टीकरण न्ह्यब्वयेत आदेश बी फइगु व दलं स्पष्टीकरण न्ह्यब्वयेमाः । लगातार स्वदँतक्क लेखा परीक्षण प्रतिवेदन आयोगय् मब्यूगु राजनीतिक दलयात आयोगं अज्याःगु ज्याखँ खुला दुने भिंकेत आदेश बीफइगु व उगु ई दुने ज्याखँ मभिंकूसा आयोगं तत्काल जुइगु छगू निर्वाचनय् ब्वति काये मदइगु कथं आदेश बी फइगु व्यवस्था दु ।","  २०७८ श्रावण १९, मंगलबार "
निफ अवार्डय् जामनः गुभाःजु ८ विधाय् नोमिनेट ,"अमेरिकाय् जुइत्यंगु नेपाल आदिवासी चलचित्र महोत्सव व निफ अवार्ड २०२१ य् जामनः गुभाःजु ८ विधाय् नोमिनेट जूगु दु । ग्वसाः खलः नेपाल आदिवासी जनजाति महासंघ अमेरिका (फिप्ना) पाखें सार्वजनिक जूगु धलः कथं जामनः गुभाःजु अवार्डया थीथी ९ विधाया दुने च्यागुलिइ नोमिनेट जूगु खः । नेवाः समुदायपाखें महोत्सवय् दुथ्याःगु संकिपा जामनः गुभाःजु ९ विधामध्ये बेस्ट एक्ट्रेस छगुलिइ जक नोमिनेट जुइमफूगु खः । महोत्सवय् मुक्कं ७ आदिवासी समुदायया छगू छगू संकिपा लिपांगु क्यनेज्याया नितिं ल्यःगु खःसा नेवाः समुदायपाखें जामनः गुभाःजु लाःगु खः । अथे हे, गुरुङ समुदायया मि न्होर्वै ट संकिपा नं बेस्ट स्टोरी विधा छगू बाहेक मेगु च्यागुलिइ नोमिनेट जूगु दु । अथे हे, मगर भाषाया संकिपा ट्याङचलाक ७ विधाय् नोमिनेट जुइत ताःलाःगु दु । तामाङ संकिपा प्राङ्ना ५ विधाय्, ह्योल्मो संकिपा मेतोक ४गुलिइ , लिम्बु चलचित्र के निगू विधाय् नोमिनेट जूगु दुसा राई संकिपा सायाबुङ धाःसा बेस्ट एक्ट्रेस छगू जक विधाय् लाःगु दु । महोत्सवय् मुक्कं १० विधाय् संकिपायात पुरस्कृत यायेगु ग्वसाः खलकं धाःगु दु । वमध्ये ९ विधाया नामांकन सार्वजनिक जूगु दुसा छगू विधा पब्लिक च्वाइस अवार्ड बीगु धाःगु दु । थुगु संकिपा महोत्सव ज्याझ्वः वइगु अगस्टया २१ व २२ तारीखया दिनय् अमेरिका न्यूयोर्कया एभ वुडसाइडय् जुइत्यंगु दु । १. बेस्ट स्टोरी  मेक ब. पुन (ट्याङचलाक), दर्शनवीर शाक्य (जामनः गुभाःजु), सागर केरुङ (के) २. बेस्ट म्यूजिक  तेजेन्द्र गुरुङ (मि न्होर्वै ट), मनि तामलिङ (के), बालकृष्ण वंशी (जामनः गुभाःजु), पदम थापा मगर (ट्याङ चलाक) ३. बेस्ट स्क्रीनप्ले  आगत केसी (मेतोक), सुशील राजोपाध्याय (जामनः गुभाःजु), सुक ब. तामाङ (प्राङ्ना), उमान सिं गुरुङ (मि न्होर्वै ट) ४. बेस्ट डाइरेक्टर  उमान सिंह गुङ (मि न्होर्वै ट), रवि सायमि (जामनः गुभाःजु), मेक ब. पुन मगर (ट्याङचलाक), सुक बहादुर तामाङ (प्राङ्ना) ५. बेस्ट कस्ट्युम  मि न्होर्वै ट, जामनः गुभाःजु, प्राङ्ना, मेतोक ६. बेस्ट सिनेमाटोग्राफी  भवानी शिलाकार (जामनः गुभाःजु), रामकुमार केसी (मेतोक), खिमबहादुर गुरुङ (मि न्होर्वै ट) प्रवीण खड्का (ट्याङचलाक) ७. बेस्ट एक्ट्रेस  तिला मगर (ट्याङचलाक), निशा राई (सायाबुङ), सुमन गुरुङ (मि न्होर्वै ट), नीमा डोल्मा लामा (मेतोक) ८. बेस्ट एक्टर सुजन थापा (ट्याङचलाक), सुशील राजोपाध्याय (जामनः गुभाःजु), सुक बहादुर तामाङ (प्राङना), खेमराज घले (मि न्होर्वै ट) ९. बेस्ट फिल्म  पाइला फिल्म्स प्रा.लि. (मि न्होर्वै ट), फिमाला इन्टरटेनमेन्ट प्रा.लि. (ट्याङ चलाक), जाम्बुलिङ फिल्म्स प्रा.लि (प्राङ्ना), वाइल्ड बुल्स प्रोडक्सन प्रा.लि. र जेस्सी पेन्नी इन्टरटेनमेन्ट (जामनः गुभाःजु)","  २०७८ भाद्र ४, शुक्रबार "
इन्टरनेशनल फिल्म फेस्टिभलय् नेवाः  फिल्म इन्द्रायणी,"सन्चारकःमि व संकिपामि दर्शनवीर शाक्यं निर्देशन यानादीगु नेवाः शर्टफिल्म इन्द्रायणी  नेपाल कल्चर इन्टरनेसनल फिल्म फेस्टिभलया स्वंगूगु संस्करणया निंतिं  जुइगु कासाय् नेवाः शर्टफिल्म"" इन्द्रायणी ""नं  सिरपाया धेंधें बल्लाखय् दुथ्यागु दु ।  उगु इन्टरनेशनल फिल्म फेस्टिभलया नेशनल वीमेन विधाय् सिरपाया निंतिं धेंधें बल्लाखय् लाःगु खः । नेपाल कल्चर तथा फिल्म सेन्टरं आयोजना याःगु थुगु अन्तराष्ट्रिय फिल्म फेस्टिभलय् न्येगुसिबें अप्वः देसं ब्वति काःगु दु । आयोजक समितिया अध्यक्ष सन्तोष सुवेदीया कथं राष्ट्रिय एवं अन्तराष्ट्रिय भासा दुथ्याका थुगुसी मुक्कं १४गू विधाय् मुक्कं १०६गू प्याखँ दुथ्यानाच्वंगु दु । थथे दुथ्याना च्वंगु फिल्मय्    इन्द्रायणी शर्टफिल्म लुति अजिमाया लोकबाखँया आधारय् दयेकातःगु प्याखँ खः । थुकीया निर्देशक दर्शनवीर शाक्य खः सा थुकीया निर्माता नरेशवीर शाक्य खः । कलाकार कथं थुके आराध्य लक्ष्मी खड्गी मू कलाकार कथं दु सा देवकुमारी खड्गी, रुपेन श्रेष्ठ थक्वामि, रविना तुलाधर, सजना बज्राचार्य, अनुस्का महर्जन, रोसुमा महर्जन राजु मानन्धर व नविन थेच्वमि दु । थुगु प्याखँया छायाँकन व सम्पादन मनोजरत्न शाहीं याःगु खःसा प्याखनय् सहायक निर्देशक कथं राजन शाही दु । थ्व नेवाः फिल्मया नापनापं दिपेन महर्जन नांयाम्ह छम्ह मेम्ह नेवाः संकिपामि या"" २०९७ साल"" नांयागु छगू डकुमेण्ट्री फिल्म नं दुथ्याना च्वंगु दु । थ्व फिल्म नेशनल डकुमेण्ट्री विधाया निंतिं सिरपाया नोमिनेशनय् लाना च्वंगु दु । कोभिडया कारणं छुं कथंया ज्याझ्वः यायेगु निंतिं पंगः वयाच्वंगुलिं यदि कोभिडया प्रकोप म्हो जुल धाःसा थुगु मनोनयन दसिपौ छगू ज्याझ्वः याना लः ल्हाइगु ग्वसाः  दु । थुकीया मू ज्याझ्वः  डिसेम्बर १ निसें ३ दुने हे क्वछिनातःगु इलय् यायेगु ग्वसाः ग्वयातःगु दु ।   थुगु फेस्टिभलय् नेपाः दुनेया च्यागू विधाय् व न्हयेगू विधाय् अन्तराष्ट्रिय फिल्मयात सिरपा नं लःल्हाइ । अन्तराष्ट्रिय विधा कथं उत्कृष्ट फिचर फिल्म, उत्कृष्ट सर्ट फिल्म, उत्कृष्ट डक्युमेन्ट्री, उत्कृष्ट ह्युमनराइट्स फिल्म, उत्कृष्ट चिल्ड्रेन फिल्म, उत्कृष्ट वमेन फिल्म, उत्कृष्ट एनिमेशन फिल्म क्याटगोरी दुसा नेशनल पाखे उत्कृष्ट फिचर फिल्म, उत्कृष्ट सर्ट फिल्म, उत्कृष्ट डक्युमेन्ट्री, उत्कृष्ट ह्युमनराइट्स फिल्म, उत्कृष्ट चिल्ड्रेन फिल्म, उत्कृष्ट वमेन फिल्म, उत्कृष्ट इन्भारोनमेन्टल फिल्मया नापनापं उत्कृष्ट कल्चरल फिल्मया विधाय् सिरपा बिइगु ग्वसाग्वयातःगु दु  ।","  २०७८ श्रावण २१, बिहिबार "
पचली भैरवया फल्चा पुनर्निर्माण न्ह्यात ,"पचली भैलःद्यःया परिसरय् निगू फल्चा पुननिर्माणया ज्या न्ह्याःगु दु । बुधबाः येँ महानगर प्रमुख विद्यासुन्दर शाक्यं फल्चाया शिलान्यास यानादीगु खः । शिलान्यास ज्याझ्वलय् नवासें महानगर प्रमुख शाक्यं थःपिन्सं पुननिर्माण जुइगु सम्पदा पुनर्निर्माण धुंकाः सम्वन्धित समुदाययात हे जिम्मा बीगु धयादिल । ‘पचली भैलःद्यःया संरक्षणया लागिं दयेकागु गुरुयोजनाय् सकसिगस अपनत्व दयेमा धकाः थुगु क्षेत्रलिसे सम्बन्धित गुठियार व सरोकारवालालिसे सहलह यायां कार्यान्वयनय् छुं भचा लिबात, थौं फल्चा शिलान्यास यायेधुंकाः गुरुयोजना कार्यान्वयन चरणय् थ्यंगु अनुभूति जूगु दु’ शाक्यं धयादिल । ८९ लाख ५५ हजार लागतय् आकिवंया जेठ मसान्त दुने क्वचायेकेगु आज्जु कयातःगु फल्चाया पुनर्निर्माणया जिम्मा नमोवुद्ध विल्डर्सयात ब्यूगु दु ।","  २०७८ श्रावण २१, बिहिबार "
कोरोनाया कारणं थुगुसिइ गुंला तःजिक महनिगु,"लच्छि यंकं विशेष याना भगवान बुद्ध या द्यःदेगलय् वना हनिगु गुंला थनिंनिसें  सुरु जूगु दु। विशेष याना: बौद्ध नेवा:तयसं तसकं भिंगु महिनाया रुपय् कयातःगु  गुंला ज्व:छिं थीथी बौद्ध तीर्थलिसें द्य: दर्शन याना: पुजा यायगु चलन दु। थनिंनिसें सुथन्हापनं आपालं भक्तजन स्वयम्भू लिसें थीथी बौद्ध बिहार व देगलय् द्य: दर्शनया लागिं वनेगु याइ। येँयापिं गुलांबाजं सहित स्वयम्भूइ देके वनेगु चलन दु। तर थुगुसिइ धाःसा येँया छुं नं गुंला बाजं खलः बाजं थाना स्वयम्भु मवनेगु क्वछिउगु दु । थुकथं थुगुसिइ कोरोना भाइरसया जोखिमया कारणं गुंलाया धार्मिक ज्याखँ नं प्रभावित जुगु दु। येँया नघःबहाया गुंला बाजं सोमबार गुंला थ्व पारु खुन्हु गुंला या न्हापांगु दिन बहालं बाजं थाना पिहाँ वया नापसं च्वंगु श्रीघःविहारय् जक चाहिउगु खः । स्वयम्भु तक बाजं थाना वनिगु क्वदःसां सोमबार स्वयम्भुइ वःपिं धाःसा भिड हे दुगु खँ अन वना वःम्ह अमित शाक्यं कनादिल । अथेहेतुं श्रीशान्तिघट बज्रधातु चैत्य महाविहार श्रीघःबहाया शाक्य कुलपुत्रपिं मुना लच्छि यंकं दँय्दसं ब्वना वया च्वंगु तुतः नं थुगुसिइ कोरोना जोखिमया कारणं पर्वयात पर्वय् लाका जक ब्वनेगु क्वछिउगु दु । तुतः ब्वनेबले नं भौतिक दूरी कायम यायेया नापनापं मास्क अनिवार्य छ्यलेगु व स्यानेटाइजर बुलेगु व्यवस्था नं याना जक तुतः ब्वनेगु खँ श्रीशान्तिघट बज्रधातु चैत्य महाविहार संरक्षण समितिया नायः शुभकाजी शाक्यं कनादिल । गुंला लच्छि जक जूसां आपालं मनूतयसं अयला:, थ्वँ लिसें ला नयगु त्व:तेगु नं याइपिं दुसा भिंगु महिना जुउगुलिं थुगु लच्छिया दुने धर्मकर्म यायबले यक्व पुण्य लाभ जुइगु विश्वासं नेवा:त थीथी बौद्ध तीर्थ लिसें द्य: दर्शन या:वनीगु ख:।  ","  २०७८ श्रावण २५, सोमबार "
नेपाल मास्क अभियानं धरहराया गरिमा थकाल : मेयर शाक्य ,"येँ महानगरपालिकाया प्रमुख विद्यासुन्दर शाक्यं ‘नेपाल मास्क अभियानं’ धरहराया गरिमायात थकाःगु धयादीगु दु । थौं वडा नम्बर–५ या नरलय् नरबुद्धपार्कया शिलान्यास ज्याझ्वलय् नवासें प्रमुख शाक्यं धरहरां सरकारं मास्क अभियान न्ह्याकूगु खँ न्ह्यथँसें थुगु बिचाः तयादीगु खः । मास्क अभियानया हुनिं धरहराया महत्व मुक्कं देशवासी व विदेशीतयसं नं सीकेखंगु मेयर शाक्यया धापू खः । ‘धरहरा जिमिगु कार्यकालय् दयेकेगु धकाः धयागु खः, गुुगु आः दयेके सिधल, पार्किङलिसेंया ज्या ल्यं दनि’ मेयर शाक्यं धयादिल । सरकारं ‘महामारी नियन्त्रण व रोकथामय् जिगु प्रतिबद्धता, मास्क तयेगु हे थौंया आवश्यकता’ धइगु मूल नारालिसें शनिबाः सनिलय् धरहराय् ‘जि जिम्मवार नागरिक’ ह्यासट्याग च्वयाः अभियानया प्रचार न्ह्याकूगु खः । पार्क शिलान्यास ज्याझ्वलय् खँ तयेगु झ्वलय् मेयर शाक्यं महानगरपालिकां सार्वजनिक जग्गाय् पार्क दयेकेगु ज्यायात अभियानया रुपय् न्ह्याकातयागु धयादिल । वयकलं कमलपोखरी पुननिर्माणया ज्या नं लिपांगु झ्वलय् थ्यंगु जानकारी बियादिल । कमलपोखरी पुनर्निर्माण जुइधुंकाः रानीपुखू स्वयां बांलाइगु दावी नं वयकलं यानादिल । छुं दिं न्ह्यः बालाजु औद्योगिक क्षेत्रय् नेविको बिस्कुट कारखानाय् च्याःगु मि स्यायेत हेलिकोप्टरं रानीपुखूया लः छ्यःगु लुमंकुसें शाक्यं शहरया दथुइ थज्याःगु पुखूया महत्व थप थकाःगु धयादिल ।","  २०७८ श्रावण २५, सोमबार "
येँ महानगर व पाख्रीबास नगरपालिका दथुइ भगिनी सम्बन्ध ,"येँ महानगर व प्रदेश १ धनकुटा जिल्लाया पाख्रीबास नगर दथुइ भगिनी सम्बन्ध स्थापना जूगु दु । मंगलबाः येँय् महानगर प्रमुख विद्यासुन्दर शाक्य व पाख्रीबास नगर प्रमुख बृषबहादुर राईं भगिनी सम्बन्ध सम्झौता पत्रय् ल्हाःचिं तयादिल । सम्बन्ध स्थापनाय् ल्हाःचिं तयेधुंकाः येँ महानगरपालिकां नगर–नगर साझेदारी ज्याझ्वः अन्तर्गत पाख्रीबास नगरया सुन्तले डाँडाया धार्मिक अले पर्यटकीय क्षेत्र विकासया लागिं सम्झौता नं याःगु दु । सम्झौता कथं उगु क्षेत्रय् पार्क दयेकेत महानगरं १ करोड ५० लाख तका अनुदान उपलब्ध याकी । सम्झौता धुंकाः महानगर प्रमुख विद्यासुन्दर शाक्यं पूर्व प्रधानमन्त्री सूर्यबहादुर थापाया गृह जिल्लाया नगर विकासया अभ्यासं थःपिन्सं नं छुं सयेकेखनीगु बिचाः तयादिल । छक्वलं यक्व स्थानीय तहलिसे सम्वन्ध दयेका वनेबलय् उकियात दिगो दयेकेत समस्या जुइफुगुलिं न्हापांगु चरणय् ७ प्रदेशया ७ स्थानीय तहलिसे भगिनी सम्बन्ध स्थापना यायेगु योजनाअन्तर्गत ज्या जुयाच्वंगु प्रमुख शाक्यया धापू खः । पाख्रीबास नगरपालिका प्रमुख बृषबहादुर राईं येँ व पाख्रीबासया भूगोल छगू हे जूसां म्हगस पाःगु धयादिल । ‘येँय् रेल सेवाया खँ ल्हाइ, व म्हगस जिमिसं म्हंकेमफु । दक्वं वडाय् झिंनिला हे यातायात न्ह्याकेफयेमा’ पाख्रीबास नगर प्रमुख राईं धयादिल । महानगरपालिकाया उपप्रमुख हरिप्रभा खड्गी श्रेष्ठं निगू स्थानीय तहया थीथी तह व संरचनायात छथाय् तयाः मंकाः रुपं बांलाःगु अभ्यास, बालबिल यानाः आपसी हित अप्वयेकेफइगु अपेक्षा क्यनादिल । समुद्री सतहं २सः मिटरनिसें १ हजार ८५२ उचाइ भूगोल महाभारत पर्वत श्रेणीया उत्तरय् लाःगु पाख्रीबास नगरय् १०गू वडा दु । १४४.२९ बर्ग किलोमिटर नगरया भौगोलिक क्षेत्र खः । साविकया पाख्रीबास, सान्ने, फलाटे, घोर्लीखर्क व मुगा गाविसयात स्वानाः ०७१ मंसिर १६ गते न्हापांगु खुसी नगरपालिका घोषणा याःगु खः । व धुंकाः ०७३ फागुन २७ गते चुङ्वाङ् गाविसयात नं घानाः संघीय शासन व्यवस्था कथंया नगर घोषणा याःगु खः । थ्व हे झ्वलय् येँ महानगरपालिकां डडेल्धुराया अमरगढी नगरपालिकालिसे नं भगिनी सम्बन्ध स्थापना याःगु दु । मंगलबाः हे येँ महानगर प्रमुख विद्यासुन्दर शाक्य व अमरगढी नगर प्रमुख विश्वेश्वरप्रसाद ओझा ‘विपिनं’ भगिनी सम्बन्ध सम्झौता पत्रय् ल्हाःचिं तयादिल । भगिनी सम्बन्धमा हस्ताक्षर अले घोषणा धुंकाः महानगरया नगर-नगर साझेदारी ज्याझ्वः अन्तर्गत अमरगढी पार्क दयेकेत सम्झौता जूगु खः । सम्झौता कथं अमरगढी नगरपालिका वडा नम्बर २ व ५ या भौगोलिक क्षेत्रय् अमरगढी पार्क दयेकेत महानगरं १ करोड ५० लाख तका अनुदान उपलब्ध याकी । अन ४५० रोपनी क्षेत्रफलय् पार्क दयेकी । ‘आपसी पर्या–पर्यटन अले धार्मिक पर्यटनया लागिं सहकार्य यायेफइगु अवस्था दु । थुकिं देय्या समृद्धिया लागिं तःधंगु तिबः जुइ’ शाक्यं धयादिल । अमरगढी नगर प्रमुख ओझां महानगरलिसेया सम्बन्धं सहिद भीमदत्त पन्तया जन्ममूभि, नांजाःगु धार्मिक थाय् उग्रतारा दुगु धार्मिक अले पर्यटकीय थाय् अमरगढीया प्रवर्ध्दनय् ग्वाहालि जुइगु अपेक्षा क्यनादिल । ०५३ सालय् देय्न्यंक घोषणा जूगु १५ नगरपालिकामध्ये अमरगढी छगू खः । डडेल्धुरा जिल्लाया सदरमुकाम जःखःया साविक डोटी घटाल, सहस्रलिङ्ग, खलङ्गा, उग्रतारा व भूमिराज गाविसया भौगोलिक क्षेत्र घानाः नगरपालिका दयेकूगु खः । १ प्रदेश १ अन्तरस्थानीय तह भगिनी सम्बन्ध स्थापना यायेगु योजना कथं महानगरपालिका थ्वयां न्ह्यः कर्णालीया चन्दननाथ, बागमतीया मेलम्ची व लुम्बिनीया रामग्राम नगरपालिकालिसे सम्बन्ध स्थापना यायेधुंकूगु दु ।","  २०७८ श्रावण २७, बुधबार "
"जनकवि दुर्गालाल श्रेष्ठया जीवनी"" कवि कथा "" पिदनिगु","जनकवि  दुर्गालाल श्रेष्ठया  जीवनी  आः  खस नेपाली भासं   याकनं  हे  पिदनिगु  जुउगु  दु ।   ""  कवि कथा  ""   नां  छुना  पिदनिगु  वयकया  जीवनी  सफू  थ्वहे  वि . सं .  २०७८ साल  दुने  पिहाँ वइगु  जूगु  दु। श्री दुर्गालाल  साहित्य  प्रतिष्ठानं  २०७८  साल  दुने  नेपाली  भासं  वय्कया  जीवनी  ‘ कवि कथा ’  पिकायेगु  घोषणा  याःगु  खः।आर .  मानन्धरं च्वयादिगु ,  राजेन्द्र  महर्जनं  सम्पादन  यानादिगु  कवि कथाया  ज्या  क्वचाये त्यंगु  खँ  प्रतिष्ठानं  धागु  दु ।  प्रतिष्ठानया  कथं  उगु  कृति  चित्रमय  जुइ। नेपालभाषां   कविया बाखं कविया भासं    नां   छुना    वय्कया  जीवनीया  सफू  निदँ न्हय्  ( ने .  सं .  ११३९ )  हे  पिहाँवये  धुंकुगु  दु। अमेरिका  व  बेलायतय्  दुगु  नेवाः संगठन तय्गु  ग्वाहालि  पिहाँवगु  उगु  सफूया  डिजाइनर  रविन  साय्मि  खः । सफूया  लगभग  ज्या  क्वचाये  धुंकुगु  खःसां  सफूया  पितब्वज्या  कोरोना  भाइरसया  संक्रमणया  जोखिमया  कारण  तःगु  लकडाउनया  कारण  स्थगित  जुयाच्वंगु  खः ।परिस्थिति  अनुकुल  जुसाः  निगुलिं  भाय्या  सफू  छक्कंल  विमोचन  यायेगु  योजना  दुगु  खँ या  जानकारी  नं  प्रतिष्ठानं  बिउगु  दु । जनकवि  श्रेष्ठया  जन्म  दिलागाः  एकादशी  खुन्हू  जुगु खः ।    वय्क  थुगुसिइ  ८७  दँ क्यना दिगु खः।  थ्वहे  लसताय्  वय्कया  जीवनी  खस नेपाली भाषं  पिहावयेत्यगु  जानकारी  प्रतिष्ठानं  ब्यूगु  खः।     ","  २०७८ श्रावण २२, शुक्रबार "
सुरज नापितया मेगु छपु म्ये पिदनिगु,"छंगु हिसि दुगु ख्वाः , दया ति प्रभु थेंज्यागु आपालं म्येया म्युजिक भिडियोया निर्देशनया नापनापं  मृगनयनी या नापनापं  आपालं म्युजिक भिडियोस मोडल जुया म्हितादी धुंकुम्ह कलाकःमि सुरज नापितया निर्देशनय् ""  तंचाये मते मयजु  "" म्येया म्युजिक भिडियो याकनं हे पिदने न्यंगु दु । राजेन्द्र कुमार महर्जनं हालादीगु थ्व म्ये कृष्णभक्त महर्जनं च्वयादीगु व लसय् हनादीगु खः । लुनिभा प्रोडक्शन या न्ह्यब्वःया कथं पिदने त्यंगु थ्व म्येय् नांजाम्ह हुलाप्याखंमि स्वजन रघुवंशी व सलोना बज्राचार्यं मोडल जुया म्हिता दीगु दु । वयकपिं नापनापं थुके संजिप जोशी , सपना श्रेष्ठ , स्वस्तिका श्रेष्ठ पिनिगु नं अभिनय स्येदइगु जुउगु दु । थ्व म्येया किपालुमि व छ्याय्फ्वायकःमि बी के जल्मी , वसः तिसा व्यवस्था नांजाम्ह कलाकार , मोडल व फेशन डिजायनर शोभा महर्जनया गिफ्ट नेपालपाखें जुउगु थ्व म्येया समाः उमिशा पाण्डें यानादीगु खः ।","  २०७८ श्रावण २८, बिहिबार "
देययात निर्दलीयतापाखे यंकेगु स्वःगु डा. सैंजुया धापू ,"नेपाः राष्ट्रिय पार्टीया नायः डा. विजय सैंजुं देययात निर्दलीयतापाखे घ्वायेगु षडयन्त्र न्ह्याःगु दावी यानादीगु दु । निर्वाचन आयोगं नेपाः पार्टी लिसें ४१ राजनीतिक दल दर्ता खारेज याःगु विषयस नेपाः पार्टीया नायः डा. सैंजुं थथे धयादीगु खः । झीगु सःलिसे खँ ल्हासें.सैंजुं आयोगं छसिकथं थीथी त्वहः तयाः राजनीतिक दलत खारेज यानायंकाः देशय् निर्दलीय तानाशाही व्यवस्था हयेगु षडयन्त्र न्ह्याकूगु दाबी यानादिल । ‘संविधान कथं दर्ता जूगु दलयात थुकथं निर्वाचन आयोगं खारेज याये पायछि जू ला ? देययात निर्दलीयताय् यंकेत थीथी त्वहलय् दल खारेज यायेत स्वःगु खनेदत, थुकिया शुरुवात पहिचानवादी दलतय् पाखें जूगु दु’ सैंजुया धापू खः । आयोगया दल खारेजीया निर्णय संविधानया धारा २६९ या उपधारा २, ३, ४, ५ अःखः जूगु सैंजुया धापू खः । संविधानया धारा २६९ या उगु उपधाराय् राजनीतिक दल सम्वन्धि व्यवस्था दु । व झ्वलय् संविधानया धारा २६९ या उपधारा ४ (ख) य् थथे च्वयातःगु दु, ‘राजनीतिक दलया विधानय् म्ह्व्तिं न्यादँय् छक्वः उगु दलया संघीय व प्रदेश तहया प्रत्येक पदाधिकारीया निर्वाचन जुइगु व्यवस्था यायेमाः ।’ व हे उपधाराय् न्ह्यःने च्वयातःगु दु, ‘तर विशेष परिस्थिती ब्वलनाः न्यादँ दुने पदाधिकारीया निर्वाचन जुइमफुसा खुला दुने अज्याःगु निर्वाचन यायेफइगु कथं राजनीतिक दलया विधानय् व्यवस्था यायेत पनी मखु ।’ निर्वाचन आयोगं धाःसा स्वदँतक्क लेखा परिक्षण प्रतिवेदन मब्यूगु धासें ४१ राजनीतिक दल खारेजीया निर्णय याःगु खः । थ्व हे दथुइ, १९ गते दल दर्ता खारेजीया निर्णय याःगु आयोगं १८ गते धाःसा थीथी दलतयत २० हजार जरिवाना पुलाः दल दर्ता नवीकरण यायेत पत्राचार याःगु तर थःपिन्त धाःसा दल खारेजीया छुं हे औपचारिक जानकारीतक्क नं मवःगु सैंजुं धयादिल । ‘सुइतं धाःसा नवीकरण याः वा धकाः सुचं बीगु, जिमिगु दल खारेज यायेधुंकाः औपचारिक जानकारी बीगु आवश्यकता तकं महसूस मयायेगु, थ्व निर्वाचन आयोगया भेदभावपूर्ण व्यवहार मजूला र ?’ सैंजुं धयादिल । सम्वादं निकास पिहांमवःसा थःपिं न्यायया लागिं न्यायालय वनेगु घोषणा नं वयकलं यानादिल । खारेजीइ लाःगु मेगु दलतलिसे नं सहलह यासें कानूनी प्रक्रियाय् वनेगु वयकःया धापू खः । वंगु दिनय् थीथी हुनिं आयोगय् लेखा परिक्षण प्रतिवेदन बीमफूगु धाःसा वयकलं स्वीकार यानादिल । पार्टीया पदाधिकारी, दुजःपिं मेगु पार्टीइ वनाब्यूगु, कोभिड महामारीया अवस्था, थः हे विरामी जुयाः अस्पताल भर्ना जुइमाःगु, केन्द्रीय महासचिवया कायलिसें केन्द्रीय दुजः हे कोभिडया हुनिं मदुगु लिसेंया हुनिं प्रकृया पूवंकेमफूगु सैंजुं जानकारी बियादिल । आयोगं ४१ राजनीतिक दलया दर्ता खारेज यानागु सुचं पिथनाकथं सैंजुं आयोगया निर्णयया विरोध यासें प्रेश विज्ञप्ती जारी यानादीगु खःसा पार्टीं येँय् पत्रकार सम्मेलन तकं यायेधुंकूगु दु ।","  २०७८ श्रावण २७, बुधबार "
एक्टिङ कासाया त्याकामिया नां घोषणा जुइगु ,"न्हूपिं कलाकार मालेगु आज्जुं न्ह्यानाच्वंगु अभिनय कासा ‘जि नं एक्टिङ याये सः’ या त्याकामिया नां घोषणा जुइगु जूगु दु । ग्वसाः खलः सुखावति मल्टि प्रोडक्सनं वइगु भाद्र ५ गते शनिबाः छगू ज्याझ्वः यासें त्याकामिया नां घोषणा यायेत्यंगु खः । शनिबाः न्हिनय् १ताः ईया लागिं क्वःज्यूगु ज्याझ्वः सुखावतिया नायः सुरेन्द्र तुलाधरया युट्युब च्यानल STV पाखें लाईभ नं याइगु जूगु दु । स्वनिगलय् स्मार्ट लकडाउन न्ह्यानाच्वंगु अवस्थाय् सिमित उपस्थितीया दथुइ ज्याझ्वः यायेत्यनागु नायः तुलाधरं धयादिल । ‘ज्याझ्वलय् ग्वसाः खलः, कासाया ब्वतिमि, छुं संचारकःमि व निर्णायकतय् जक उपस्थिती दइ । मू पाहां नं दइ, वयकःया नां लिपा सार्वजनिक याये’ तुलाधरं धयादिल । लकडाउनया ईयात सदुपयोग यासें ग्वसाः ग्वःगु धेंधें बल्लाखय् २६म्हेसिनं ब्वति काःगु खः । मचानिसें अनुभवी कलाकारतक्कया ब्वति दुगु धेंधें बल्लाखय् निर्णायकया रुपं कलाकार अले निर्देशक रामकृष्ण खड्गी, निर्देशक आर्यम नकर्मी व कलाकार हिसिला महर्जन दुगु खः । त्याकामियात शील्ड, दसिपौलिसें छुं भचा तका सिरपाः नं बीगु तुलाधरं जानकारी बियादिल । प्रतियोगीपिन्सं कासाय् ब्वति कायेत ईमेलपाखें छ्वयाहःगु एक्टिङया भिडियो स्वयाः हे निर्णायकतयसं त्याकामि ल्यःगु खः । प्रतियोगीतय् उगु भिडियो नं STV युट्युब च्यानलय् हे अपलोड यानातःगु दु ।","  २०७८ श्रावण २८, बिहिबार "
नेवाः सुपर स्टारया दावेदार सुरज व्यन्जनकारया न्हूगु म्युजिक भिडियो,"नेवाः म्युजिक भिडियोया ख्यलय् निर्देशक राजन शाही , किपालुमि मनोजरत्न शाही व बाखं परिकल्पनाकार दर्शनवीर शाक्य जाना"" त्रियो ""धका मंका कथं पलाः न्ह्याका वया च्वंगुलिइ आः उकि मध्येया राजन शाहीया निर्देशनय् "" सुला सुला वा "" धाःगु म्येया छगू म्युजिक भिडियो याकनं हे पिहावइगु जुउगु दु ।  थ्व म्ये त्रियो पाखें अलग जुया पिदने त्यंगु खःसा थ्व म्ये हालादीपिं सानुबाबु महर्जन व सोनिया थापा खः । थुके बाल कलाकारपिन्त विशेष रुप न्ह्यब्वयेगु कुतः जुया च्वंगु दु । उकिया नापनापं थ्व म्युजिक भिडियोस नेवाः सुपरस्टार मध्ये छम्ह धका धयातःम्ह सुरज व्यन्जनकार या नापनापं रुकसाना महर्जन अले मचा कलाकारपिं निशलिटी बज्राचार्य व शौन शाक्य या नं अभिनय स्वये दइगु जुउगु दु । थ्व म्युजिक भिडियोया प्रोडक्शन डिजायनर उजय शाही खःसा थ्व म्येया किपालुमि व छ्याय्फ्वायकःमि अमर चित्रकार खः । थुकिया फोटो बिक्रम खडगी व रिजन शाही जाना खिंचे याना दीगु खः ।  ","  २०७८ श्रावण २९, शुक्रबार "
येँ महानगरया केन्द्रीय भवनया जग स्वन ,"येँ महानगरपालिकाया केन्द्रीय भवनया जग स्वनेगु ज्या क्वचाःगु दु । महानगर प्रमुख विद्यासुन्दर शाक्य व उपप्रमुख हरिप्रभा खड्गी श्रेष्ठं थौंकन्हय् वातावरण विभाग दुगु टेकुइ महानगरपालिकाया केन्द्रीय भवन जग पूजा यासें जग स्वनादीगु खः । ज्याझ्वलय् नवासें प्रमुख शाक्यं हरिभवनय् केन्द्रीय ज्याकू दयेकेगु धयागुलिइ मुद्दामामिलाय् तक्यने माःबलय् अन ज्या यायेमखंगु धासें मुद्दाया फैसला जुइधुंकाः उगु भवन नं पुननिर्माण जुइगु धयादिल । शाक्यं मि स्यायेत मदयक मगाःगु दमकलया भवन दयेकेगु योजनाय् तकं मुद्दा फयेमाःगु म्हाइपूगु अनुभव न्यंकादिल । ज्याझ्वलय् संघीय सांसद कृष्णगोपाल श्रेष्ठं सरकारया पात्र ह्यूसां स्वीकृत कार्यक्रम नियमित न्ह्यानाच्वनेमाःगुलिइ बः बियादिल । महानगर उपप्रमुख हरिप्रभा खड्गी श्रेष्ठं लिबाक्क हे जूसां केन्द्रीय भवन शिलान्यास यायेखंगु धासें लसता प्वंकादिल । भवन भूमिगत तलालिसें ८ तजाःया ६ हजार ६८३ दशमलव ३३ वर्ग मिटर क्षेत्रफलया जुइ । ०८० साल असोज मसान्ततक्कय् भवन दयेके सिधयेकेगु लक्ष्य काःगु दु । भवन दयेकेगु ठेक्का समानान्तर निर्माण सेवा प्रालिं ६९ करोड ५८ लाख १९ हजार ३ सय ५९ तकाय् चूलाकूगु दु । सहरी योजना आयोगया न्वकू सरोज बस्नेतयाकथं भुखाय् प्रतिरोधी प्रविधिया प्रयोग, जःखः चकंगु थाय् व मौलिक वास्तु शैली भवनया मुख्य विशेषता खः । वाति लः मुनेगु व मुंगु लःया शुद्धिकरण प्रणालीलिसेंया रिचार्ज पिट डिजाइनय् दुथ्याकूगु दु । भवनया च्यागूगु तलाय् २सःम्ह क्षमताया छगू व सच्छिम्ह क्षमताया छगू यानाः निगू सभाकक्ष तकं दयेकेत्यंगु दु ।","  २०७८ आश्विन २५, सोमबार "
महानगरपाखें सामुदायिक स्वास्थ्य परिषदयात ६ लाख ग्वाहालि ,"सामाजिक सुरक्षा भत्ता कयाच्वंपिं अले लक्षित पुचःयापिन्त सितिकं स्वास्थ्य परीक्षणया लागिं येँ महानगरं ६ लाख ग्वाहालि याःगु दु । थौं महानगरं सामुदायिक स्वास्थ्य सेवा परिषद डल्लुयात उगु धेबा ब्यूगु खः । महानगर प्रमुख विद्यासुन्दर शाक्यं परिषदय् वनाः उगु धेबाया चेक लःल्हानादिल । ज्याझ्वलय् नवासें प्रमुख शाक्यं येँ महानगरं थः नागरिकलिसें देयन्यंकनं वासः यायेत वइपिं विरामीया सहजता व सहुलियत खर्चया लागिं लगानी यानाच्वनागु धयादिल । नागरिकया स्वास्थ्य उपचार कायेगु अधिकार सुनिश्चित यायेत थःपिन्सं लगानी अप्वयेकागु शाक्यं जानकारी बियादिल । कोभिडया निगूगु लहरय् महानगरं थम्हं हे न्ह्याकूगु व महानगरया ग्वाहालिं न्ह्याकाच्वंगु स्वास्थ्य सेवाया विषयस चर्चा यासें वय्कलं विकास निर्माण या मेगु सुविधाया विषयस सुं नं महानगरय् डेलिगेसन वयेम्वाःगु दावी यानादिल । ‘जिपिं थः हे छेँय् छेँय् वनाः आवश्यकता न्यनागु दु । जिमिसं पूर्वाधार विकास यानाः नागरिकयात लःल्हानाबीगु खः । थुकिया संरक्षण व दिगो उपयोग यायेगु जिम्मा स्थानीयया हे खः’ शाक्यं धयादिल । महानगरपालिकाया प्रवक्ता लिसें वडा १५ या अध्यक्ष ईश्वरमान डंगोलं परिषदं करदाता व सामाजिक सुरक्षा भत्ता कयाच्वंपिं नागरिकया लागिं सितिकं व मेपिनि लागिं सहुलियत शुल्कय् स्वास्थ्य सेवा बीगु योजना कथं ज्या यानाच्वनागु जानकारी बियादिल । परिषदया नायः हरिगोपाल श्रेष्ठ, महासचिव मुकुन्दप्रसाद पाण्डेय व सचिव प्रकाश श्रेष्ठं सामुदायिक विकासप्रति सरकारया भूमिकाया विषयस चर्चा यानादीगु खः । परिषदं २ रोपनी ९ आना १ पैसा जग्गाय् भौतिक संरचना दयेकाः सितिकं व सुलभ स्वास्थ्य सेवा बियावःगु दु । परिषदं न्ह्याकातःगु अस्पतालय् ज्येष्ठ नागरिक, याकः मिसा, आपाङ्गता जूपिं व दलितया सितिकं स्वास्थ्य परीक्षण जुयावःगु दु ।","  २०७८ श्रावण २९, शुक्रबार "
सुरेन्द्र तुलाधरया म्ह्याय् नं हिरोइन जुल,"कोरोनाया जोखिमयात ध्यानय् तया म्होजक मनूं दथुइ जुउगु उगु भिडियो पितब्वज्या नांजाम्ह संकिपामि सुरेन्द्र तुलाधर या सभानायसुइ जुउगु खः । ज्याझ्वलय् यल वडा १६ या वडा अध्यक्ष नांजाम्ह म्येच्वमि निर्मलरत्न शाक्य मूपाहाँ कथं झायादीगु खःसा नेपालभाषाया न्हापांम्ह म्युजिक भिडियो निर्देशक विजयरत्न असंबरे विशेष पाहाँ कथं झायादीगु खः । ज्याझ्वलय् मन्जिल शाक्यं लसकुस न्वचु तयादीगु खःसा उगु म्येया मोडल इभेन्जिला तुलाधर व  किरण जोशी , म्येहालामि सिद्धार्थ बज्राचार्य व रेजिना बज्राचार्य, म्येया च्वमि प्रकाश दिप श्रेष्ठ , लय चिनादीम्ह सुरेन्द्र श्रेष्ठ, थ्व भिडियो या निर्देशक विश्वास बज्राचार्य , हुलाप्याखं स्यनामि राजिप बज्राचार्य, समाः पुजा शाहीपिन्सं नं थःथःगु नुगःखँ तयादीगु खः । ज्याझ्वलय् विशेष पाहाँ असंबरें थ्व ख्यलय् पलाः न्ह्याकादीम्ह तुलाधर मय्जुया पलाः तालायेमा धका भिंतुना दिलसा मूपाहाँ शाक्यं थ्व ख्यलय् ज्योति म्युजिक या न्ह्याना च्वंगु पलाः या प्रशंसा यानादिल । सभानायः तुलाधरं थः म्ह्याय् थुलिग्यंम्ह कलाकार धका मसिउ तर वयागु टेलेन्ट खंका बल्छि तया जिगु मन म्ये पुचलं प्रतिभा न्ह्यब्वयेगु ह्वता बिउगुलिं लसता प्वंकादिल ।उगु म्येय् इभेन्जिला तुलाधर फिमेल लिड जुया म्हितादीगु दुसाः वयक या नाप किरण जोशी मेल लिडय् म्हितादीगु दु । सिद्धार्थ बज्राचार्य व रेजिना बज्राचार्यं हालादीगु थ्व म्येया च्वमि प्रकाश दिप श्रेष्ठ खःसा लय चिनादीम्ह सुरेन्द्र श्रेष्ठं खः । थ्व भिडियो या निर्देशक विश्वास बज्राचार्य , हुलाप्याखं स्यनामि राजिप बज्राचार्य, समाः पुजा शाही ,सह निर्देशक मन्जिल शाक्य , छ्याय्फ्वायकःमि अक्रिस्ट शाक्य, क्यामेरा अभिषेक शाक्य, मूकिपालुमि बिजनराज बज्राचार्य खः ।","  २०७८ आश्विन ३१, आइतबार "
नुगलय् थीगु बाखनय् अयला हे नशा खः कि पिदन," अ यलाया कारणं जीवनय् लाइगु लिच्वः यात कया  नुगलय् थीगु बाखनय् दयेकातःगु म्ये  अयला हे नशा खः कि या म्युजिक भिडियो  हाइलाइट्स नेवार युत्युबय् सार्वजनिक याःगु दु । मोहनी नखःया लसताय् पिदंगु थुगु म्ये राजेश शाक्यं हालादीगु खःसा वयक थःम्हं हे लसय् हनादीगु खः ।थ्व म्येय् समाजसेवी कथं नांजाम्ह कलाकार ईन्दु ज्यापुनि व विकास शाक्यया मूभुमिका दु । विकाश शाक्यया निर्देशनय् तयार जुउगु थ्व म्येय् मचा कलाकार सिरपा खडगीया नं भुमिका दु । अथेहेतुं थुके बि के नेवाः, अनिल तुलाधर, अष्ट महर्जन, बिकास महर्जन, अजय महर्जन, पुर्णमाया महर्जन, रत्न महर्जन लगायतं नं थीथी भुमिका म्हिता तःगु दु । थ्व म्येया च्वमि रमेशबीर डंगोल खःसा म्ये च्वज्याय् बालकृष्ण महर्जन व बिकास शाक्यया क्वातुगु स्वापु दु । रजिन महर्जनया सिनेमाटोग्राफि व एडिटिंग दुगु थुगु म्येया निंतिं बाजं ग्वसाः शिव शाहीं ग्वयादीगु खः ।","  २०७८ आश्विन २६, मंगलबार "
बागमती प्रदेशया मुख्य मन्त्री अष्टलक्ष्मी शाक्य जुं काष्टमण्डप अवलोकन यानादील ।,२०७२ सालय् तःभुखाचं ध्वस्त जुगु काष्टमण्डप गुकथं पुन निर्माण जुया च्वन व गुलि तक पुन निर्माणया ज्या क्वचाल धका बागमती प्रदेशया मुख्य मन्त्री अष्टलक्ष्मी शाक्य झाया काष्टमण्डपया अवलोकन यानदीगु दु ।  बागमती प्रदेशया सांसद व काष्टमण्डप पुन निर्माण समितिया संयोजक राजेश शाक्यं येँ महानगर पालिकां थःगु संयोजनय् काष्टमण्डपया पुन निर्माणया ज्या जुया च्वंगु व आः तक ९६ प्रतिशत ज्या पुवने धुंकुगु जानकारी मुख्य मन्त्रीयात वियादीगु खः ।  काष्टमण्डपया अवलोकन लिपा मुख्य मन्त्री शाक्यं तःभुखाचं ध्वस्त जुगु यक्वः सम्पदा मध्ये काष्टमण्डप स्थानीय तयेगु पहलं येँ महानगर पालिकां पुन निर्माण याःगुया प्रशंसा याना दिल   । अले झीसं सम्पदा निर्माण यायेत गन नं ग्वाहाली मकासें दयेके  फु गु या थ्व छगु दसू नं जुगु धया दिल ।  ,"  २०७८ आश्विन ३१, आइतबार "
नेवाः फिल्म सोसाईटीइ बिराजयात ल्यल,"नेवाः संकिपामिपिनिगु संस्था नेवाः फिल्म सोसाइटीया शनिवार जुउगु तःमुन्ज्याँ बिराजकाजी राजोपाध्याय यात न्हूम्ह नायः कथं सर्वसम्मतं ल्यःगु दु । नेपाःया नांजाम्ह फेशन डिजायनर व कलाकार शोभा महर्जनया गिफ्ट नांयागु बुटिकया सभाकक्षय् जुउगु सोसाईटीया च्वाक्वःगु साधारण सभा व निक्वःगु अधिवेशनं भाजु राजोपाध्याययात नायः पदय् सर्वसम्मत ल्यःगु खः । अधिवेशनं भाजु राजोपाध्यायया नायसुइ ११म्ह दुजः दुगु न्हूगु ज्यासना पुचः सर्वसम्मतं ल्यःगु खः । सर्वसम्मतं निर्वाचित सोसाइटीया न्हूगु ज्यासना पुचलय् न्वकु दर्शनबीर शाक्य, मूछ्यान्जे आभास राजोपाध्याययात ल्यःगु खः ।अथेहेतुं छ्यान्जे रोहन श्रेष्ठ , दाँभरीं सुनिता श्रेष्ठया नापनापं खुम्ह दुजः कथं रुपेन्द्रकुमार श्रेष्ठ, राजन शाही, राकेश प्रधानाङ्ग, बिशाल राजभण्डारी, कृष्णशोभा महर्जन व रोजिना सुवालयात सर्वसम्मतं ल्यःगु खः । ल्यःज्या जुइसिबें न्ह्यः जुउगु साधारण सभाया उलेज्या ज्याझ्वः सोसाइटीया नायः लुजः सिंहया सभानायसुइ जुउगु खःसा ज्याझ्वलय् आदिबासी जनजाति चलचित्र महासंघया नायः अमृत सुनवार मूपाहाँ कथं झायादीगु खःसा विशेष पाहाँ कथं सिने पत्रकार विजयरत्न तुलाधर, थाईल्याण्डया निंतिं नेपाःया पर्यटन दुत चिरन शाक्य, नांजाम्ह संकिपा कलाकार राजेन्द्रमान शाक्यपिन्सं नेवाः संकिपाया थीथी पक्षयात कुलादिल । उलेज्याझ्वः धुंकाया बन्द सत्रय् सोसाइटीया आर्थिक व बार्षिक प्रतिवेदन नं न्ह्यब्वःगु खः ।","  २०७८ आश्विन २, शनिबार "
वडा अध्यक्ष महर्जनया म्येया म्यूजिक भिडियो प्रिमियर जुल,"येँ महानगरपालिका १८ वडाया वडा अध्यक्ष न्हुच्छे काजी महर्जनया च्वसां पिज्वःगु निपु म्येया म्यूजिक भिडियोया प्रिमियर जूगु दु । १८ वडाया सभा हलय् छगु ज्याझ्वःया दथुइ प्रिमियर जूगु निपु म्ये मध्ये छपू खस नेपाली भाषाया किन दुख्न थाल्यो बोलया खसा नेपाल भाषाया बुदिंया भिन्तुना बोलया म्ये खः । म्ये च्वमि न्हुच्छे काजी महर्जनया सभापतित्वय् जूगु उगु ज्याझ्वलय् येँ महानगरपालिकाया प्रमुख मेयर विद्या सुन्दर शाक्यजु मूपाहाँ कथं झाःगु खः । मूपाहां मेयर शाक्यं प्रिमियर यानादीगु उगु ज्याझ्वलय् साहित्यकार व समाजसेवी बालकृष्ण सजिव, नांजाम्हः कलाकार सविन शाक्य पाहाँ कथं झायादीगु खः । प्रिमियर जूगु किन दुख्न थाल्यो म्येय् स वियादीम्हः राजेन्द्र शाक्य खःसा लय् चिनामि अनिल तुलाधर खः । थ्व म्येय् रविना शाक्य, राजेन्द्र कुमार महर्जन ‘राजी किपू’ अले न्हुच्छे काजी महर्जन व राजेन्द्र शाक्य पिन्सं अभिनय यानादीगु दु । वरिष्ठ निर्देशक पवन जोशिजु निर्देशन यानदीगु थुगु म्येया किपालुमि सोहन मानन्धर खः । अथेहे बुदिंया भिन्तुना म्येया लय् चिनामि रिता महर्जन खःसा थुकिइ सः वियादीपिं संगिता शाक्य व रिता महर्जन खः । सम्पादन व निर्देशन सुरेन्द्र महर्जनं यानादीगु थुगु म्यैया किपालुमि शैलेश श्रेष्ठ लुभु खः । थुगु म्येय् म्ये च्वमि स्वयं न्हुच्छे काजी महर्जनया नाप नापं अनिस महर्जन, रेनुसा महर्जन, अनिना महर्जन, लिजला श्रेयसी, सानुछोरी अले सानुमैयाँपिन्सं अभिनय यानादीगु दु । वडा सदस्य शोभा महर्जनं न्ह््याकादीगु थुगु प्रिमियर ज्याझ्वलय् म्यूजिक भिडियोया निर्देशकपिं पवन जोशी व सुरेन्द्र महर्जन थः थःगु नुगः खँ तयादिल । नुगः खँ तयेगु झ्वलय् पाहाँ बालकृष्ण सजिव जुं थुगु वडा तसकं नां जाःपिं कलाकारपिं दुगु महत्वपूर्णगु वडा खः धासें प्रिमियर जूगु म्येयात भिन्तुना नं वियादीगु दु । अथेहे मूपाहाँ मेयर भाजु शाक्यं थः मचाबलय् मचाः पुचः निस्वनाः कलाकार क्षेत्रय् यक्वः ग्वाहाली यानागु लुमंकुसे म्ये च्वमि महर्जन सदां बांबांलाःगु ज्याय् न्ह््याना च्वनेमा धकाः भिंतुना नं वियादील ।","  २०७८ आश्विन २, शनिबार "
मल्ल के. सुन्दरया न्हूगु उपन्यास सेप्टेम्बर १७ पिदन,"मानव अधिकारवादी नेता अले नेवाः न्ह्यलुवा साहित्यकार मल्ल के.सुन्दरं च्वयादीगु उपन्यास "" सेप्टेम्बर १७"" शुक्रबार छगू ज्याझ्वः दथुइ पितब्वज्या जुउगु दु । मूपाहाँ जनकवि दुर्गालाल श्रेष्ठं  चिखिफ्यना  उगु सफूयापितब्वज्या याना दिल । नेपालभाषा एकेडेमीया प्रकाशन कथं पिदंगु  थ्व सफूया पितब्वज्या ज्याझ्वः एकेडेमीया भाइस चान्सलर यज्ञरत्न धाख्वाःया सभानायसुइ जुउगु खः । ज्याझ्वलय् एकेडेमीया कार्यकारी दुजः प्राज्ञ रजनीमिला महर्जनं लसकुस न्वचु तयादीगु खः । साहित्यया विविध विधाय् ल्हान्ह्याम्ह साहित्यकार मल्ल के सुन्दरया थ्वसिबें न्हापा समसामयिक राजनैतिक विषयया ""पोस्टर"" अले नेपालसम्बतया प्रवर्तक शंखधर साख्वाःया बाखं कःघानातःगु "" शंखधर"" उपन्यास लगायत अापालं कृति पिदने धुंकल । उपन्यास "" सेप्टेम्बर १७"" या पितब्वज्या ज्याझ्वलय् लोकसाहित्यविद् प्रा मदनसेन बज्राचार्यं समालोचनात्मक टिप्पणी यानादिसे थ्व सफू अन्तर्राष्ट्रिय परिवेश कःघानातःगु छगू उत्कृष्ट कृति खः धका धयादिल । थ्व उपन्यास यात  अंग्रेजी भाषं भाय् हिला पिकायेमा धका धयादिल । मूपाहाँ जनकवि श्रेष्ठं साहित्यकार मल्लं ल्हातक्व विधाय् उति ग्यंक्क न्याये यायेफुम्ह साहित्यकार खःधका धयादिसे थ्व उपन्यास या मूपात्र थीथी देश जुया अन्तय् स्वनिगः थ्यनिसा थुकिया प्रस्तुति शैलिं थःगु नुगलय् थिल धका धयादिल । उपन्यासकार मल्लं जन्म व मृत्यु नितां शाश्वत सत्य खः तर जन्मन्हि सकसिनं लसतां हनि अले जन्मन्हि गबले वइ धका पिया च्वनि मृत्युया न्हि वइ धका ग्याइ धका धासे थ्वहे खँयात उपन्यास "" सेप्टेम्बर १७""या बिषय दयेकागु खँ कनादिल । ज्याझ्वःया सभानायः एकेडेमीया भाइस चान्सलर धाख्वाःभाजुं साहित्यकार मल्लं नेपालभाषा एकेडेमीयात छगू बाँलागु कृति पिकायेगु भाला बियादीगुलिं सुभाय् दु धका धयादिल ।","  २०७८ आश्विन १, शुक्रबार "
संस्कृति व सम्पदा संरक्षणया मदिकेत मेयर शाक्य  प्रतिबद्ध    ,"नेवाः पत्रकार राष्ट्रिय दबुपाखें बाग्मती प्रदेशया आन्तरिक मामिला तथा कानूनी मन्त्री नियुक्त जुयादीगुलिं डा अजयक्रान्ति शाक्यया भिन्तुना देछायेगु व संस्कृति सम्पदा संरक्षणय् प्रदेश व स्थानीय तहया भूमिका यात कया सहलह यायेगु तातुना छगू ज्याझ्वः यागु दु । उगु ज्याझ्वलय् काठमाडौं महानगरपालिकाया मेयर विद्यासुन्दर शाक्यं दाँ या अभावया कारणं संस्कृति व सम्पदा संरक्षणया ज्या दिकेमखु धका धयादिल ।महानगरपालिकाय् जनप्रतिनिधि वयेधुंका भाषा, संस्कृति व सम्पदा संरक्षणया खँयात उच्च प्राथमिकताय् तया बजेट विनियोजन याना वया च्वनागु खँ मेयर शाक्यं कनादिल । उगु ज्याझ्वलय् बागमति प्रदेशया नव नियुक्त आन्तरिक मामिला तथा कानुन मन्त्री डा शाक्यं थःम्हं भाषा, संस्कृति संरक्षणया एजेण्डा ज्वना राजनीतिक यात्रा शुरु यानागु खँ लुमंकुसे बागमति प्रदेश थ्व खँय् सदां न्ह्यःने लाइ धका प्रतिबद्धता व्यक्त यानादिल । नेपालया संघीयताया अभ्यासयात क्वातुका यंकेगु ज्याय् थःम्हं सदां पलाः न्ह्याका च्वने धका नं धयादिसे मन्त्री शाक्यं काठमाडौं महानगरपालिकां संस्कृति व सम्पदा संरक्षणय् यक्व ज्या याना च्वंगु दु धका धयादिल । उगु ज्याझ्वलय् नेवाः पत्रकार राष्ट्रिय दबूया केन्द्रीय अध्यक्ष सुरजबीर बज्राचार्यं मेयर शाक्यं संस्कृति सम्पदा संरक्षणया ज्याय् स्थानीय तहपाखें गुकथं क्वातुक्क पलाः ल्ह्वने फइ धइगु खँय् येँ महानगरपालिका छगू बाँलागु दसु जुया बिउगु दु धका धयादिल ।अध्यक्ष बज्राचार्यं भाषा, संस्कृति, सम्पदा संरक्षणय् महानगरपालिकाया भूमिकायात ऐतिहासिक ज्या धका नं च्वछायादिल । वयकलं प्रदेश सरकारपाखें मातृभाषाया पत्रकारिता व समावेशी सञ्चारया निंतिं प्रदेश सरकारं ल्ह्वने माःगु थीथी पलाः यात कया मन्त्री शाक्य समक्ष ध्यानाकर्षण पौ नं लःल्हाना दिल । उगु ज्याझ्वःया संयोजन भाला क्वबिया दीम्ह नेवाः पत्रकार राष्ट्रिय दबु वरिष्ठ उपाध्यक्ष नृपेन्द्रलाल श्रेष्ठं महानगरपालिकापाखें येँय् विद्यालयस्तरय्ने पालभाषाया माध्यमं शिक्षा बिइगु नीति लागू याना युगान्तकारी ज्या यागु दु धका धयादिल । उगु ज्याझ्वलय् मन्त्री डा शाक्य व नेवाः पत्रकारत दथुइ छगू बिस्कं सहलह नं जुउगु खःसा  उकिं बाँलागु लिच्वः बिइगु खँय् नेवाः पत्रकारिता ख्यः तसकं आशावादी धका ग्वसाखलः सुत्रं धाःगु दु ।","  २०७८ आश्विन ६, बुधबार "
येँयाया लसताय् म्ये  व हुलाप्याखं कासा जुइगु,"यल महानगरपालिका वडा १६ या ग्वसालय् वडा ब्यापि म्येहालामि व प्याखंहुलामिपिनिगु कासाया ग्वसाः ग्वःगु दु ।येँयाःया लसताय् जूगु सांस्कृतिक ज्याझ्वः व ललितपुर महानगरपालिका १६ वडापाखें पुनःनिर्माण जूगु नागबहाःया गगन बाटिका उलेज्या ज्याझ्वःस थुगु कासाया घोषणा जूगु खः । १६ वडा कलाकार समितिं न्ह्याकीगु थुगु कासाय् ब्वति कायेत थःम्हं हालागु म्ये व प्याखं हुलागु भिडियो कलाकार समितिया इमेल kalakarsamiti16lmp@gmail.com य् छ्वयादीगु बाय् वडाय् दुथ्याकादीफइ धाःगु दु । थुगु कासाय् न्हाप लाःपिन्त म्हतिं नीन्याद्वः, ल्यू लाःपिन्त म्हतिं झिंन्याद्वः, लियांल्यू लाःपिन्त म्हतिं झिद्वःतका  सिरपानापं मेमेगु ल्वःवनापुसे सिरपाया जानकारीबिसें टप भ्यूज हःम्ह कलाकारयात नं सिरपा बीगु धाःगु दु ।कासाया टप टेन कासामिपिन्त कला यात्रा अझ धिसि धायेमा धकाः ट्रेनिङ्ग प्याकेजय् नं दुथ्याकीगु जूगु दु ।थुगु कासाया समापन धाःसा ने.सं. ११४२ न्हूदँया लसताय् जुइगु सांस्कृतिक ज्याझ्वलय् जुइ । सिरपा त्याकादीपिनिगु नां घोषणानापं सिरपाः लःल्हायेगु ज्या जुइगु थुगु ज्याझ्वलय् वरिष्ठ कलाकार हनानापं १६ वडाया लोकंह्वाःपिं कलाकारपिंपाखें म्ये, हुलाप्याखं थें जाःगु प्रस्तुति नं दइ ।१६ वडाया कलाकार समितिया दुजःपिं म्हसीकूसे थुगु हे समितिया न्हापांगु ज्याझ्वःकथं जूगु सांस्कृतिक ज्याझ्वलय् १६ वडाया लोकंह्वाःपिं कलाकारपिं भूपेन्द्र बज्राचार्य, नील शाक्य, सुरजवीर बज्राचार्य, सुलिन्द्र शाक्य, निर्मलरत्न शाक्य, अमर चित्रकार, अमोघवीर बज्राचार्य, भूषण बज्राचार्य, जितेन शाक्य, रेजिना बज्राचार्य, पद्म शाक्य, नदिम शाक्य, रेण्डर ब्याण्डं म्ये न्ह्यब्वयादीगु खः । अनुप शाक्य व सलोना बज्राचार्यं न्ह्याकादीगु थुगु ज्याझवलय् इम्पल्सपाखें निसिला शाक्य, दिया शाक्य, अर्चा बज्राचार्य, निभाः बज्राचार्य, हितेषा शाक्य, निष्ठा बज्राचार्यनापं प्रलिसा शाक्य, प्रतीक, समृद्धि, कृष्णा, प्रजीन, सोनिया, संयुक्ता शर्मा, साइरा महर्जनं हुलाप्याखं न्ह्यब्वयादीगु खः ।थुगु ज्याझ्वःसिबें न्ह्यः गगन बाटिकाया उलेज्याया मूपाहां ललितपुर महानगरपालिकाया मेयर चिरिबाबु महर्जनं स्मार्ट सिटी दयेकेगु अभियानय् नागबहाःया गगन बाटिका दसू खः धयादिसें थुकिं थःनं उत्साहित जुयागु कनादिल । ज्याझ्वलय् लसकुस यासें १६ वडा अध्यक्ष निर्मलरत्न शाक्यं गगन बाटिका पुनःनिर्माण क्वचाःगुया लसता प्वंकूसें १६ वडाया हे मेगु सांस्कृतिक महत्वं जाःगु न्याखाचुक व इलांननि पुनःनिर्माण नं याकनं क्वचाइगु खँ कनादिल । वय्कलं १६ वडाया कलाकारपिन्त तिबः जुइकथं समिति दयेकागु व थीथी ज्याझ्वः ग्वसाः ग्वयावनेगु नं कनादिल । थुगु ज्याझ्वलय् गगन बाटिका पुनःनिर्माणया संयोजक रविन्द्र शाक्यं थुगु पुनःनिर्माणय् योगदान यानादीपिनिगुबारे कनादीगु खःसा १६ वडा कलाकार समिति संयोजक सुरजवीर बज्राचार्यं वडाया ग्वसाःकथं थुगु समितिं याइगु थीथी ज्याझ्वःया खँ कनादिसे कलाक्षेत्र विकासया नितिं स्थानीय तहया तिबः दयेमाःगुपाखे ध्यानाकर्षण याकादिल ।","  २०७८ आश्विन ४, सोमबार "
चःमतिइ दयेकल वृद्ध विश्राम भवनलिसेंया पार्क ,"चःमति जग्गा एकीकरण आयोजना क्षेत्र दुने वृद्ध विश्राम भवनलिसें पार्क दयेकूगु दु । छगू ज्याझ्वःया दथुइ पार्कया उलेज्या नं क्वचाःगु दु । उद्घाटन ज्याझ्वलय् नवासें येँ महानगरपालिका प्रमुख विद्यासुन्दर शाक्यं व्यवस्थित विकासया ज्याय् थःपिं स्थानीय वासिन्दालिसे हे दुगु हसना बीत पार्क दयेकेत लगानी यानागु धयादिल । ‘येँ जिल्लाया दक्वं नगरलिसे साझेदारी ज्याझ्वःअन्तर्गत सार्वजनिक जग्गा संरक्षण यानाः पार्क दयेकेत ग्वाहालि यानागु दुसा येँ जिल्लां पिने मध्यपुर थिमिलिसें १ प्रदेश १ भगिनी सम्बन्ध स्थापना यायेगु नीति कथं थीथी नगरयात नं पार्क दयेकेगु योजनाय् ग्वाहालि यानागु दु’ शाक्यं धयादिल । ज्याझ्वलय् संघीय सांसद जीवनराम श्रेष्ठं जेष्ठ नागरिकया सहज जीवन यापनया लागिं येँय् पूर्वाधार अप्वयेका यंकेमाःगुलिइ बः बियादिल । महानगर प्रवक्ता लिसें वडा १५ या अध्यक्ष ईश्वरमान डंगोलं आयोजना सञ्चालन इलय् स्थानीयपाखें वःगु ग्वाहालियात च्वछानादिल । निर्माण समितिया संरक्षक पूर्णकाजी ज्यापुं पार्क दयेकेधुंकाः स्थानीय सामाजिक जीवनय् ह्यूपाः वइगु आशा प्वंकादिल । स्थानीयबासीया योगदानं वःगु १ रोपनी १४ आना जग्गाय् २ तजाःया भवनलिसेंया पार्क दयेकूगु खः । पार्कयात जेष्ठ नागरिकमैत्री दयेकेत थाय्थासय् थीथी द्यःया मूर्तिलिसें चैत्य व प्यधाः ल्वहँहिति नं तःगु दु । पार्क दयेकेत येँ महानगरपालिका, चःमति जग्गा एकीकरण आयोजना व स्थानीय पूर्वाधार साझेदार ज्याझ्वः अन्तर्गत येँ क्षेत्र नं. ८ या सांसद जीवनराम श्रेष्ठया सांसद कोषया लागत सहभागिता दु । अथे हे, चःमति नेवाः खलःलिसेया सहकार्यय् स्थानीयं करीव ३० लाख तकाया सहभागिता क्यंगु दु ।","  २०७८ आश्विन ६, बुधबार "
बुद्ध कालिन बाखनय् घाेषक पिदन,"नेवाः फिल्मय् छगू क्वातुगु फिल्म निर्माण कम्पनी कथं कयातःगु चिराग फिल्मस् पाखें दयेकुगु ऐतिहासिक बुद्धकालीन नेपालभासाया संकिपाः घोषकया प्रिमियर बालाजु स्थीत अष्टनारायण हलय् जुल । प्रिमियर ज्याझ्वलय् घोषक संकिपाया कलाकार एवं प्राविधिकपिंत औपचारिक ज्याझ्वः यानाः सम्मान याःगु खः । घोषकया हे छम्ह निर्माता रोशन बज्राचार्यया सभानायसुइ जुउगु ज्याझ्वलय् येँ महानगरपालिकाया मेयर विद्यासुन्दर शाक्य मूपाहां व विशेष पाहां कथं येँ महानगरपालिकाया उपमेयर हरिप्रभा खड्गी श्रेष्ठ, पाहां कथं भन्ते निग्रोध महास्थवीर व येँ महानगरपालिका १८वडाया अध्यक्ष न्हुछेकाजी महर्जनया उपस्थीति दुगु खः । ज्याझ्वलय् भन्ते निग्रोघ महास्थवीरं घोषकया प्रसंग कुलादिसें बुद्धधर्मया प्रचारया निंतिं विहार निर्माण यानादीम्ह ब्यक्तित्व मध्ये छम्ह घोषक नं खः धाःसें कौसम्बी नगरय् घोसिताराम विहार निर्माण यानातःगु ऐतिहासिक खँ खः धकाः कुलादिल ।विशेषपाहां हरिप्रभा खड्गी श्रेष्ठं स्थानीय सरकार आः सकृय जुयाच्वंगु अवस्थाय् नेपालभासाया उत्थानया निंतिं स्थानीय तहलय् नेपालभासां अध्यापन याकाच्वनागु खँ कुलादिसें नेपालभासाया संकिपा प्रदर्शन जूगु खँय् लसता प्वंकादिल । प्याखँया पटकथा च्वमि दर्शनवीर शाक्यं बाखं च्वमि दिवंगत धर्मरत्न शाक्ययात लुमंकुसें वय्कया कल्पनशीलतायात च्वछानादील । लिसें थौंया समस्या धैगु हे नेपालभासाया संकिपाः क्येनेत हलया समस्या जुयाच्वंगुलिं मुपाहां विद्यासुन्दर शाक्ययात नेपालभासाया संकिपा क्यनेगुनिंतिं स्थानीय सरकार पाखें हलया प्रवन्ध छगू यानादीत इनाप यानादिल । मूपाहां विद्या सुन्दर शाक्यं झीसं बुद्धधर्मया प्याखँ निर्माण यायेगु इलय् नेपालभासां जक मखुसे गैर नेवाःभासं नं डबयानां नं पिकायेमाः धकाः सुझाव बियादील । छाय्धाःसां बौद्ध धइपिं नेवाःत जक मखु गैर नेवाःत नं आपालं हे दु धयादिसें नेपालीभासं डबयायेगु निंतिं येँ महानगरपालिकां ग्वहालि यायेत नं तयार दुगु खँ कनादिल । लिसें नेपालभासाया संकिपा क्यनेत हलया सवालय् आ निर्माण जुयाच्वंगु मंकाःखलःया भवनय् नेपालभासाया ज्याझ्वः यायेगु निंतिं बिस्कं हल निर्माण यानाच्वनागु नं खँ कुनादिल। येँ महानगरपालिकाया १८वडाया अध्यक्षं झीसं स्तरीय प्याखँ निर्माण यानावनेमाः धकाः बःबिया दिल ।ज्याझ्वलय् घोषकया मेम्ह निमार्ता प्रेमा शाक्यं लसकुश यानादीगु खःसा निर्देशक अमृतचन्द्र श्रेष्ठं सकल कलाकारपिंत सुभाय् देछाःसें प्याखँया कलाकार पल्पसा डंगोलयात भिं उसाँयया कामनायानादीगु खः। अथे हे सभापति रोशन बज्राचार्यं सकसितं सुभाय् देछाःसें वःगु सुझाव मनन याना वनेगु प्रतिवद्धता प्वंकादील ।  च्वमि दिवंगत धर्मरत्न शाक्यया नामय् छगू मिनेटया मौन धारणनं याःगु खः ।","  २०७८ आश्विन १०, आइतबार "
८९ दँ दुम्ह म्येहालामि गुह्येश्वरीया दाफा म्ये सार्वजनिक ,"वाङमय शताब्दी पुरुष संस्कृतिविद् सत्यमोहन जोशीं देशय् कला व कलाकःमिया नामय् प्रज्ञा प्रतिष्ठान दयेकूसां उगु प्रतिष्ठानं वाद्यवादक, गुरु व कलाकःमितयत म्हमस्यूगु धयादीगु दु । थौं येँय् जूगु छगू ज्याझ्वलय् नवासें शताब्दी पुरुष जोशीं देयया अमूर्त सम्पदाया रुपय् दयाच्वंगु परम्परागत म्ये, संगीतया संरक्षणय् जनस्तरं तःधंगु योगदान दयाच्वंसां राज्यं माःकथं छुं यायेमफूगु धयादिल । ज्याझ्वलय् ८९ दँ दुम्ह म्येहालामि गुह्येश्वरी राज मानन्धरं हालादीगु परम्परागत दाफा म्येत सार्वजनिक याःगु खः । शताब्दी पुरुष जोशीयालिसें जनकवि दुर्गालाल श्रेष्ठ, वौद्ध विद्वान फणिन्द्र रत्न बज्राचार्य, चर्या गुरु यज्ञमान पति बज्राचार्यं मंकाः रुपमा मानन्धरं हालादीगु दाफा म्येया भच्र्युंअल एल्बमया विमोचन यानादिल । मानन्धरं हालादीगु ७पु दाफा म्येत सार्वजनिक याःगु खः । दक्वं म्येय् संगीतकःमि हरिशरण सायमिं संगीत संयोजन यानादीगु दु । सार्वजनिक जूगु दक्वं म्येत मानन्धरया हे युट्युब च्यानलमार्फत सार्वजनि जूगु दु । ज्याझ्वलय् मानन्धरया म्ये ‘श्याम सुन्दर’ या म्यूजिक भिडियो नं सार्वजनिक याःगु खः । ज्याझ्वलय् शताब्दी पुरुष जोशी, जनकवि दुर्गालाल, वौद्ध विद्वान फणिन्द्र रत्न, चर्या गुरु यज्ञमान पतिलिसें दाफा गुरुपिन्त दोसल्लां न्ययेकाः सम्मान याःगु खः । नुगः खँ तयेगु झ्वलय् जनकवि दुर्गालाल, वौद्ध विद्वान फणिन्द्र रत्न, चर्या गुरु यज्ञमान पतिलिसें प्रा. डा. सिलु मानन्धर बज्राचार्य व प्रा. डा. पुष्कर बज्राचार्यं नेवाः समाजय् परम्परागत दाफा म्येया महत्व व थुकिया संरक्षणय् म्येहालामि मानन्धरया योगदानया बारे चर्चा यानादीगु खः । ","  २०७८ आश्विन १६, शनिबार "
यलया ओकुबहालय् कला ब्वज्या न्ह्यात ,"यलया रुद्रवर्ण महाविहार ओकुबहालय् स्वन्हुयंकया कला ब्वज्या न्ह्याःगु दु । यल महानगरपालिका हस्तकला प्रवद्र्धन समिति व यल महानगरपालिका ६ वडा कार्यालय पर्यटन प्रवद्र्धन समितिं मंकाः रुपं कला ब्वज्याया ग्वसाः ग्वःगु खः । सोमबाः ओकुबहाः यतालिबिइ नेपाल ललितकला प्रज्ञा प्रतिष्ठानया कुलपति केके कर्माचार्यं प्रदर्शनीया शुभारम्भ यानादिल । विश्व पर्यटन दिवस २०२१ या अवसरय् याःगु ब्वज्याय् यलया ६० दँ पुलेधुंकूपिं व मदयधुंकूपिं मुर्धन्य कलाकारतय् हस्तकलाया सामग्री तयातःगु दु । ब्वज्याय् मदुम्ह कलाकार राजकुमार शाक्यया पूमवंनिगु म्हगस ७२ फिट तःधिकःगु भैरवया ख्वाःपाःया मूर्तिया थीथी ब्व नं तयातःगु दु । एकान्तकुना रिङरोडं १० किलोमिटर तापाःगु छम्पि डुकुछापया फिसिङफाँटय् तइगु उगु मूर्तिया दयेकेसिधःगु थीथी ब्व ब्वज्याय् तयातःगु दु । छुं दिनं उगु सामग्री छम्पिइ यंकाः मूर्ति दयेकेज्या लिपांगु चरणया ज्या जुइगु मूर्तिया परिकल्पनाकार राजेश अवालें धयादिल । पुलांगु पुस्ताया कला, सीप व प्रतिभा न्हू पुस्तायात लःल्हायेगु आज्जुलिसें ब्वज्याया ग्वसाः ग्वयागु ग्वसाः खलकं धाःगु दु । ‘छुं नं मूर्ति वा मेगु सामग्री दयेकेत छुं नं कथंया धातु नायेकेत पुलांपिं कलाकारयात थर्मोमिटर वा आधुनिक प्रविधि म्वाः, मिखां स्वयाः धायेफु । अग्रज कलाकारया थज्याःगु हे प्रतिभा न्हू पुस्तायात लःल्हायेगु जिमिगु आज्जु खः’ कलाकार सन्तकुमार शाक्यं धयादिल । क्रोधकला शिरोमणि प्राज्ञ कालु कुम्हाःया मेकसम्बरया मूर्ति नं ब्वज्याया प्रमुख आकर्षण जूगु दु । उकिया नापं प्रदर्शनीइ द्वःछिपा ल्हाः दुम्ह सहस्रभुजा लोकेश्वर, मदुम्ह कलाकार सिद्धिराज शाक्यया तुलाद्यःलिसें करीब ३० कलाकारया श्रृजना तयातःगु दु । ब्वज्या बुधबाःतक्क जुइ ।","  २०७८ आश्विन १२, मंगलबार "
नृत्य निर्देशकतय् भिंतुना ज्याझ्वः ,"यल महानगरपालिका प्रमुख चिरिबाबु महर्जनं अपाङ्गता जूपिं कलाकारतय्गु ग्वहालिया नितिं योजना ज्वनावय्त नृत्य निर्देशकतय्त आह्वान यानादीगु दु । नृत्य निर्देशक संघ नेपाल यल कचां ग्वसाः ग्वःगु ‘मोहनि, स्वन्ति, न्हूदँ ११४२ व छठ पर्वया भिंतुना कालबिल’ ज्याझ्वलय् छपा तुति जक दुम्ह प्याखं हुलामि सीता सुवेदीया हुलाप्याखं स्वय्धुंकाः महानगर प्रमुख महर्जनं थथे धयादीगु खः । ‘योजना दय्काः झासँ, जिं फक्व ग्वहालि याय् । लिखित रुपं वःसा अपाङ्गता जूपिं कलाकारयात ग्वहालि याय्त जिमित अःपुइ’ महर्जनं धयादिल । ज्याझ्वलय् जिल्ला बहुउद्देश्यीय सहकारी संघ यलया नायः शरदकुमार महर्जन, यल महानगरपालिका १६ वडाया वडाध्यक्ष निर्मल रत्न शाक्य, वडा ८ या वडाध्यक्ष हेम महर्जन व नृत्य निर्देशक संघ नेपालया केन्द्रीय नायः भुवन दास श्रेष्ठं भिंतुना लिसें थःथःगु नुगःखँ तयादीगु खः । अथे हे, संघया केन्द्रीय उपाध्यक्ष संजय शर्मा राजोपाध्यायं ख्येँय् सगं व पञ्चतत्व सम्वन्धय् नवानादीगु खः । ज्याझ्वलय् नृत्य कलाकारपिन्सं थःथःगु प्रस्तुति नं न्ह्यब्वयादीगु खःसा संघया येँ, ख्वप व काभ्रे कचाया न्हूगु ज्यासना पुचःयात लिसें यल १६ वडाय् कलाकारतय् लागिं धासें नीस्वंगु समितिइ कजि जुयादीम्ह सुरजबीर बज्राचार्ययात ख्येँय् सगं बियाः भिंतुना नं देछाःगु खः ।","  २०७८ आश्विन १७, आइतबार "
असोज २१ निसें सिनेमा हल चायेकेगु घोषणा ,"कोभिड १९ महामारीया हुनिं ताः इलंनिसें बन्द जुयाच्वंगु सिनेमा हलत मोहनिया नःलास्वनेगु दिनंनिसें चायेकेगु घोषणा जूगु दु । चलचित्र बिकाश बोर्डया कजिसुइ नेपाल चलचित्र संघ, चलचित्र निर्माता संघ, कलाकार संघलिसेंया पेशागतसंघसंस्थाया मुनां थ्व हे असोज २१ गते बिहिबाःनिसें दक्वं सिनेमा हल चायेकेगु घोषणा याःगु खः । ज्याझ्वलय् मुंपिं संकिपाकःमितयसं हल चाल धकाः लयताया मच्वंसे दर्शकयात हलय् वयेगु लकस दयेकेगुलिसें दर्शकया स्वास्थ्य सुरक्षाय् नं ध्यान बीमाःगुलिइ बः बिल । थ्व हे झ्वलय् चलचित्र कलाकार संघया नायः रबिन्द्र खड्कां दर्शकतयसं टिकट कायेधुंकाः थःत यःम्ह कलाकारलिसे किपा कायेगु, नाप च्या त्वनेगु लकस दयेकेगु बिचाः दुगु धयादिल । ज्याझ्वलय् सदाबहार नायक भुवन केसी, आमा संकिपाया अभिनेत्रीपिं चैत्यदेवी, भुवन चन्द व बसुन्धरा भुसाल, चलचित्र संघया नायः मदुसुदन प्रधान, निर्माता संघया नायः आकाश अधिकारी, प्राविधिक संघया नायः पुष्कर लामाया उपस्थिती दुगु खः । अथे हे, द्वन्द कलाकार संघया नायः नारायण प्रधान, निर्देशक समाजया मू छ्यान्जे जनक दीप पराजुली, नृत्य संघया का.वा. नायः जनक कार्की, आदिबासी जनजाती चलचित्र महासंघया नायः अमृत सुनुवार, नृत्य निर्देशक संघया न्वकू प्रदीप श्रेष्ठ, चलचित्र संघया उपमहासचिव गोपाल काजी कायस्थलिसेंया नं उपस्थिति दुगु खः ।","  २०७८ आश्विन २०, बुधबार "
प्रा डा जनकलाल वैद्य मन्त,"नेपालभाषा विषयस दकले न्हापां विद्यावारिधि याना दिउम्ह विद्वान, भाषासेवी डा. जनकलाल बैद्य म्हिग कछला:गा पारू, शनिवा: खुन्हु  दिवंगत जुल ।  अबु रामलाल वैद्य व मां आशमाया वैद्यया कोखं नेपालसम्बत १०५४ दिल्लागा चौथी खुन्हु जन्मजूम्ह साहित्यकार प्रा डा. जनकलाल वैद्य  ८८ वर्षया उमेरय् यलया महालक्ष्मीद्यःया सतिक्क च्वंगु गणेशमान मेमोरियल अस्पतालय् दिवंगत जुउगु खः । पार्किन्सन ल्वःचं कया च्वंम्ह वैद्यया खुन्हुति न्ह्यः नयेत्वने ज्याय् अरुचिया समस्या वःबले  अस्पतालय् भर्ना याःगु खँ वयकया पारिवारिक सूत्रं जानकारी बिउगु खःसा  वयकया  अन्तिम संस्कार म्हिग बहनी हे याये धुंकुगु दु ।  वयक नेपालभाषा एकेडमीया दुज:लिसें नेपालभाषा परिषदया सल्लाहकार नं खःसा वयकलं नेपालभाषा ,नेपाली भाषा व अङ्ग्रेजी  नापं याना स्वंगुलिं भाषं समालोचना , बाखं, नाटक, एकाङ्की, अनुसन्धानात्मक लेख च्वयादीगु दु । वयकया कृति मध्ये कल्याणी, सत्यसतीया विवेचना, स्वयाच्वंगु मिखा या नापनापं राष्ट्रिय अभिलेखालय स्थित नेपालभाषा अभिलेख ग्रन्थ, नेपालभाषाया काव्य सिर्जना प्रवृत्ति , ल्वःल आशा सफू कुथिया अभिलेख ग्रन्थया वर्णनात्मक धल:, किर्तिलक्ष्मी मू ग्रन्थ खःसा वयकलं  नेपालभाषाया काव्य सिर्जना प्रवृत्ति विषयस विद्यावारिधि यानादीगु खः    ।","  २०७८ मङ्सिर ५, आइतबार "
सडक मानव व्यवस्थापनया लागिं आश्रम दयेकीगु ,"सडकय् हाःनाः मदुगु जीवन हनाच्वंपिं मनूतय् व्यवस्थापनया लागिं मानव सेवा आश्रम दयेकीगु जूगु दु । आश्रमया भवन दयेकेत थौं नागार्जुन नगरपालिका, येँ महानगरपालिका व मानव सेवा आश्रम दथुइ सम्झौता जूगु दु । नागार्जुन नगरपालिकां बीगु जग्गाय् येँ महानगरपालिकां भवन दयेकाबीगु कथं थौं त्रिपक्षीय सम्झौता जूगु खः । सम्झौताय् येँ महानगरपालिका प्रमुख विद्यासुन्दर शाक्य, नागार्जुन नगरपालिका प्रमुख मोहनबहादुर बस्नेत व मानव सेवा आश्रमया नायः रामजी अधिकारीं ल्हाःचिं तयादिल । नागार्जुन नगरपालिका वडा नं. ६ स्थित सेतो गुम्बानाप स्वाःगु बागेश्वरी देगः परिसरया करीब १८ रोपनी जग्गाय् नगरपालिकाया हे नामय् आश्रम दयेकीगु जूगु खः । भवनया नां ‘सहिद धर्मभक्त माथेमा महानगर मानव सेवा आश्रम’ तइगु जूगु दु । आश्रमय् च्वनीपिं मनूतय् लिंग, उमेर समूह, शारीरिक अले मानसिक अवस्था आदिया आधारय् सेवा सञ्चालन व व्यवस्थापनया ज्या मानव सेवा आश्रमं याइ । थीथी हुनिं बाय् मदय्काः येँ दुने सडकअले देगः थुज्वःगु सार्वजनिक थासय् खुल्ला सर्गः क्वय् जीवन हनाच्वंपिं मनूतयत उद्धार यानाः थुगु आश्रमय् तइ । सम्झौता धुंकाः नवासें येँ महानगर प्रमुख शाक्यं शारीरिक अले मानसिक रुपं अशक्त, मनोरोगी, अनाथ, अपाङ्गता जूपिं, अशक्त सुं हे द्यांलानाः च्वनेम्वाःलीगु धासें थः धायेपिं सुं मदुपिनि सरकार दुगु दावी यानादिल । नागार्जुन नगरया प्रमुख बस्नेतं आः येँ महानगर व नागार्जुन नगर दथुइ न्ह्याःगु सहकार्य बुलुहुँ जिल्लाया दक्वं नगरलिसे तब्यानावनीगु विश्वाश प्वंकादिल । सम्झौता कथं सार्वजनिक खरिद प्रक्रियां भवन निर्माण व भवनया लागिं माःगु फर्निचरया लागिं क्वजीगु दक्वं धेबा बहुबर्षिय योजनाअन्तर्गत येँ महानगरपालिकां उपलब्ध याकी । प्रक्रियां माग जूगु धेबा येँ महानगरपालिकां नागार्जुन नगरपालिकायात उपलब्ध याकी । जग्गाय् भवन दयेकेत माःगु प्रक्रिया पूवंकेगु, थःगु नामय् नक्सा अले भवनया स्वामित्व कायम यायेगु, निर्माणया ठेक्का बीगु, निर्माण ई ज्वःछि नियमित अनुगमन, सुपरीवेक्षण अले गुणस्तर नियन्त्रणया ज्या नागार्जुन नगरपालिकां याइ । उद्देश्य कथंया छ्यलेत भवन हस्तान्तरण योग्य जुइधुंकाः मानव सेवा आश्रमयात जिम्मा बी । थुगुसी हे निर्माणया ज्या न्ह्याकाः ०८० सालय् निर्माण क्वचायेकेगु आज्जुलिसें सम्झौता याःगु खः ।","  २०७८ आश्विन २०, बुधबार "
महर्जन कम्प्लेक्सया दयेकेज्या लिपांगु चरणय्,"येँया न्हूसतकस्थित महर्जन बिजनेस एसोसिएट्स (एमबिए) प्रालिं दयेकाच्वंगु बहुचर्चित व्यापारिक भवन महर्जन कम्प्लेक्सया दयेकेज्या लिपांगु चरणय् थ्यंगु दु । आः थुगु भवनया दयेकेगु ज्या ९९ प्रतिशत धइथें क्वचायाः छुं फिनिसिङया ज्या जक ल्यं दुगु धाःगु दु । एमबिएया नायः कृष्णलाल महर्जनं भवनया दयेकेज्याय्  छुं ल्यंपुल्यं ज्या जक ल्यं दनिगु व ओपनिङया लागिं तयार जूगु धयादिल । ‘दयेकेज्याया शुरुवाती चरणय् लाःवःगु थीथी पंगःया लिसें निक्वः निक्वःया लकडाउनया हुनिं नं छुं लिबाःगु खः, आः भवन तयार जुइधुंकल, याकनं हे कम्प्लेक्स उलेज्या यायेत्यना’ महर्जनं धयादिल । कम्प्लेक्सय् लिफ्ट, क्याप्सुल लिफ्टलिसें एलिभेटर नं जडान यानातःगु दुसा स्वच्छ फय्या लागिं धकाः दथुइ खुल्ला थाय् नं त्वःतातःगु दु । बसन्तपुर दरवार स्क्वाएरलिसे स्वाःगु भवनं बसन्तपुरया साँस्कृतिक लूलिसें न्यूरोड, वंगःया चहलपहल नं स्वयेफइ । कम्प्लेक्सय् दुहांवइपिनिगु सुविधायात नं ध्यानय् तयाः भवनया सजावटय् आधुनिक व साँस्कृतिक, प्राकृतिक झलक बीत स्वयागु महर्जनया धापू खः । कम्प्लेक्सय् अप्वःथे थाय् बुक जुइधुंकूगु व छुं छुं जक ल्यं दनिगु वयकलं धयादिल । कम्प्लेक्सया भूमिगत तल्लाय् फुड कोर्ट व मेमेगु स्पेशय् नं लुँवहःया तिसापसः लिसें मेमेगु नं पसः आदिया लागिं थाय् बुक जुइधुंकूगु महर्जनं जानकारी बियादिल । तत्कालीन त्रिस्टल होटल भवन २०७२ सालय् एमबिए कम्पनीं न्यानाकयाः महर्जन कम्प्लेक्स भवनया दयेकेज्या न्ह्याकूगु खः । नेपाःया न्हापांगु नियो क्लासिकल दावी यानातःगु व्यापारिक भवनया स्वरूपयात युनेस्कों तकं बसन्तपुरया गद्दी वैठकलिसे ज्वःलाःगु धाःगु दु ।","  २०७८ मङ्सिर ५, आइतबार "
पुलांम्ह म्ये हालामि पुष्प नारायण मानन्धरया न्हूगु म्यूजिक भिडियो पिदन ।,"थ्व वालय् छपू न्हूगु नेवाः म्यूजिक भिडियो पितब्वज्या  जूगु दु ।  पुलांम्ह म्ये हालामि पुष्प नारायण मानन्धरं हाला तःगु “थौं जिं छन्त म्हगसय् खना” बोलया म्येया म्यूजिक भिडियो पितब्वज्या जूगु खः ।  पुष्प नारायण माननधरं च्वया वय्कलं हे लय् तयादीगु  थ्व म्ये न्येयदं न्ह्यः हे पिदने धुंकुगु म्ये खःसा आः वया  न्हू कथं रेकर्ड जूगु खः । म्येया पितब्वज्याय् येँया वडा नं. १३ वडाया नायः ध्रुव मानन्धर मू पाहाँ कथं झायादीगु खःसा नेपालभाषाया न्हापांगु म्यूजिक भिडियो निर्देशक विजय रत्न असंबरे व नेवाः टिभी एचडीया नायः नविन जोशी विशेष पाहाँ कथं झायादीगु  खः । ज्याझ्वलय् मूपाहाँ व विशेष पाहाँपिं जाना मंका कथं पितब्वज्या यानादीगु खः । सुरेन्द्र मानन्धरं निर्देशन यानादीगु थुगु म्ये आयुष महर्जनं छायाँकन यानादीगु खःसा इन्द्र मानन्धरं सम्पादन यानादीगु खः । भूपालमान सिंहं संगीत संयोजन यानादीगु थुगु म्ये किरण जोशी, सुजना बज्राचार्य, पुष्प नारायण मानन्धर, राधिका मानन्धर , विमला मानन्धर व ध्रुव कपाली पिन्सं अभिनय याना तःगु दु ।  ","  २०७८ मङ्सिर ६, सोमबार "
निम्ह तिपुया न्हूगु म्येय् स्वम्ह तिपुया बाखं,"नेपालभाषाया संगीतख्यलय् निम्ह तिपुया रुपय् खनेदया वःपिं सुमित्रा व बीरेन्द्र महर्जनया सलय् थ्वगु ज्वम्ये  स्वरे छंगु मतिनां स्वत्तुमतु स्वगु नुगः बोलया म्येया म्युजिक भिडयो शनिवार छगू ज्याझ्वःया दथुइ पितब्वज्या जुउगु दु ।  वयक तिपुया थ्वसिबें न्हापा थगुने  जुल रे जुल बोलया ज्वम्ये पिदने धुंकुगु खःसा थुगुसिइ स्वरे छंगु मतिनां स्वत्तुमतु स्वगु नुगः बोलया म्येया म्युजिक भिडयो पिदंगु खः   । कलानिधि संगीत महाविद्यालयया कजि धनबहादुर गोपालि मूपाहाँ कथं झायादीगु खः । म्येहालामि सुमित्रा महर्जन या मां अबु बसुदेवी व बेखानारायण महर्जनया सभानायसुइ न्ह्याःगु म्युजिक भिडयो पितब्वज्या ज्याझ्वलय् नेपालभाषाया म्युजिक भिडयोया न्हापांम्ह निर्देशक नांजाम्ह सिने पत्रकार विजयरत्न असंबरे व नांजाम्ह म्येहालामि संगीता शाक्य विशेष पाहाँ कथं झायादीगु खः ।भिडयो पितब्वज्याय् भिडयोया निर्माता अोमप्रकाश महर्जनं लसकुस यानादीगु खःसा म्येहालामि सुमित्रा महर्जनं सुभाय् देछाना दीगु खः । निम्ह  तिपुया ज्वम्ये दुने स्वम्ह तिपुया बाखं क्यनातःगु थ्व म्ये  नांजाम्ह संकिपामि सुरेन्द्र तुलाधरं च्वयादीगु अले नांजाम्ह संगीतकःमि सुरेन्द्र श्रेष्ठं लसय् हनादीगु खःसा  थ्व म्येया भिडयो पटाचारा,कृषा गौतमि व कर्म संकिपाया निर्देशक रामकृष्ण खडगीया निर्देशनय् तयार जुउगु खः । उगु भिडयोया किपालुमि रकि महर्जन, छ्याय्फ्वायकःमि बालकृष्ण बंशी खःसा थुके सरिता बज्राचार्य,किरण जोशी व निभा डंगोलं अभिनय यानादीगु दु । ","  २०७८ मङ्सिर १२, आइतबार "
नेवाः पत्रकारतयेत सिरपा,पत्रकारिताय् पलाः न्ह्याका वया च्वंपिं नेवाः पत्रकारतयेत वयक पिनिगु योगदानया कदर यासे थी थी सिरपा लल्हाइगु जुउगु दु । नेवाः पत्रकार राष्ट्रिय दबूया गुक्वःगु दँ मुँज्या यलया च्यासलय् थ्व हे वइगु सनिवाः मंसीर १८ गते जुइगु दु। उगु दँमुज्याय् प्यम्ह पत्रकारपिन्त सिरपाः बिइगु खँ दबूससत्रं जानकारी बिउगु दु। थ्वहे झ्वलय् ताःईनिसे पोखराय् च्वना पत्रकारिता यानाच्वनादीम्ह उदय बहादुर अमात्ययात ’ज्ञानज्योती–लक्ष्मीप्रभा स्मृति पत्रकारिता पुरस्कार ११४२ हनापौ नाप नगदपाखे न सम्मानित याइगु जुउगु दु । अथेहे बोधी टेलिभिजन एचडीया ज्याझ्वः न्ह्याकाच्वनादीम्ह विमला शाक्ययात भिक्षु कुमार काष्यप स्मृति पत्रकारिता सिरपा अले प्रशान्त मालीयात ’ज्ञानदेवी–मणिरत्न स्थापित स्मृति पत्रकारिता सिरपा व फोटो पत्रकारया रुपय् म्हसिका दुम्ह स्वतन्त्र सञ्चारकर्मी पद्मसागर कक्षपतियात बाबुराजा ज्यापु फोटो पत्रकारिता सिरपापाखे सम्मानित याइगु जुगु दु।उगु ज्याझ्वलय् मूपाँहा कथं संघीया मामिला तथा सामान्य प्रसाशन मन्त्री राजेन्द्र श्रेष्ठ ब्बनातःगु दु।,"  २०७८ मङ्सिर १६, बिहिबार "
हलिं नेवाः न्ह्यसः लिसः कासाय् त्याःपिंत सिरपाः लःल्हात,"  वल्र्ड नेवाः अर्गनाइजेसन (डब्लुएनओ) या ग्वसालय् जुउगु न्हापांगु न्ह्यसलिसः कासाय् त्याःपिंत वंगु शनिवाः छगू ज्याझ्वःया दथुइ सिरपाः व दसिपौ लःल्हायेगु ज्या जुल ।  विश्वन्यंकं न्यना वनाच्वंपिं नेवाःतय्गु अन्तर्राष्ट्रिय संगठन डब्लुएनओ छगू दशक क्यंगु लसताय् थुगु न्ह्यसः लिसः कासा जूगु खः ।  च्यागू निसें झिंनिगू तगिं तकया ब्वँमिपिनि दथुइ वंगु प्यला न्ह्यवंनिसें न्ह्यानाच्वंगु ‘न्हापांगु हलिं नेवाः न्ह्यसः लिसः कासाय् त्याःपिंत सिरपाः व दसिपौ लःल्हायेगु नापं ब्वति कयादीपिंत व थीथीकथं ग्वाहालि यानादीपिंत मतिनाया चिं लःल्हायेगु ज्याझ्वःलिसें थुगु कासा औपचारिक रुपं क्वचाःगु खः ।वंगु शनिवाः जगतसुन्दर ब्वनेकुथिइ डब्लुएनओया नायः सिजन श्रेष्ठ (अमेरिका)या सभापतित्वय् न्ह्याःगु ज्याझ्वलय् मूपाहांकथं संघीय मामिला तथा सामान्य प्रशासन मन्त्री राजेन्द्रप्रसाद श्रेष्ठ झायादीगु खःसा विशेष पाहाकथं येँ महानगरपालिका उपप्रमुख हरिप्रभा खड्गी श्रेष्ठ झायादीगु खः ।  अथे हे ज्याझ्वलय् पाहाकथं दकलय् न्हापां हाइस्कुल स्तरय् नेपालभाषा न्ह्यसः लिसः कासा न्ह्याकादीम्ह परोपकार उच्च माध्यमिक विद्यालयया पुलांम्ह प्रधानाध्यापक लिसें साहित्यकार हितकरवीर सिंह कंसाकार, न्ह्यसः लिसःकासाया निर्णायकद्वय नेवाः न्ह्यलुवा नापं साहित्यकार मल्ल के. सुन्दर व कवयित्री प्रतिसरा साय्मि, नेवाः देय् दबूया नायः नरेश ताम्राकार, वल्र्ड नेवाः अर्गनाइजेसन नेपाः देय् मूकवःया सल्लाहकार पुष्करभक्त माथेमा पाहांकथं झायादीगु खः ।  न्ह्यसः लिसः कासाय् न्हाप जुइत ताःलाःगु यलबुक स्वांयात ६०० अमेरिकी डलर, लिउ लाःगु गुलाफ स्वां पुचःयात ४५० अमेरिकी डलर, लियांलिउ लाःगु सिन्हः स्वां पुचःयात ३०० व प्यंगूगु थासय् लाःगु अजूस्वां पुचःयात १५० अमेरिकी डलर नापं दसिपौ लःल्हाःगु खः ।  अथे हे कासाय् ब्वति काःगु प्रत्येक पुचःयात नं १५ अमेरिकी डलरलिसें दसिपौ लःल्हाःगु खः ।नेपाःया राष्ट्रिय गान व नेवाः राष्ट्रिय म्येँ हायेकाः शुरु जूगु ज्याझ्वलय् क्यानाडाय् च्वनादीम्ह रञ्जना सैंजूं सितारय् मंगलधुन न्यंकादीगु खःसा नांजाःम्ह सरोदवादक सुदर्शन राजोपाध्यायं सरोदय् नेवाः म्येँया धुन थानाः न्यंकादीगु खः ।  वाङ्मय शताब्दीपुरुष सत्यमोहन जोशीं भिंतुना सन्देश बियादीगु ज्याझ्वःलय् न्ह्यसः लिसः कासाया कजि विमलमान श्रेष्ठ (क्यानाडां) लसकुस यानादीगु खःसा न्ह्यसः लिसः कासा निर्माण समितिया कजि साहित्यकार केशरमान शाक्य (अमेरिका) मूपाहां, पाहां, निर्णायक मण्डलपाखें नुगःखँ तयादीगु खः । वंगु गुंला (भदौ)निसें न्ह्याःगु कासाय् नेपाःलिसें अमेरिका, क्यानाडा, बेलायत, आयरल्याण्ड लगायतया देय्पाखें नीगू पुचलं ब्वति काःगु खः ।","  २०७८ मङ्सिर १३, सोमबार "
साहित्यकार रितादेवीया निगू सफू पिदन,"नेपालभाषाया साहित्य ख्यःयात थपू यायेगु झ्वलय्  बुधबार साहित्यकार रितादेवी प्रधानया निगू सफू तापालय् थ्वःगु सः बाखं मुना व फय् वःगु लँय् हाइकु मुना सफूया पितब्वज्या जुउगु दु । वाङमय शताब्दि पुरुष अतिविशिष्ट संस्कृतिविद् सत्यमोहन जोशीया प्रमूख मूपाहाँसुइ सम्पन्न उगु ज्याझ्वः नेवाः हाइकु ख्यः व सिर्जना अभियान समाज या ग्वसालय्  जुउगु खः । नेवाः हाइकु ख्यःया नायः सुरेश प्रधानया सभानायसुइ जुउगु सफू पितब्वज्याय् दिलबहादुर चित्रकार तुयु पुं , पुर्णकाजि ताम्राकार , डा पुष्पराज राजकर्णिकार , ध्रुब मधिकःमिं, शाक्य सुरेन पिन्सं साहित्यकार रितादेवी प्रधानया निगू सफू तापालय् थ्वःगु सः बाखं मुना व फय् वःगु लँय् हाइकु मुना सफूयात कया नुगःखँ तयादीगु खःसा ज्याझ्वलय् अन्तर्राष्ट्रिय नेपाली साहित्य समाज या गीता खत्रीं नं नुगःखँ तयादीगु खः । साहित्यकार मयजु पुर्णिमा शाक्यं लसकुस यानादीगु उगु ज्याझ्वलय् सफूया च्वमि थौंकन्हे अमेरिकाय् च्वना च्वंम्ह साहित्यकार रितादेवी प्रधान मयजुं भर्चुअल माध्यमं थःगु नुगःखँ तयादीगु खः ।","  २०७८ मङ्सिर ९, बिहिबार "
बैङ्किङ् कारोवारया लागिं येँ महानगर व एनआइसी बैङ्क दथुइ सम्झौता ,बैङ्किङ् कारोवारया लागिं येँ महानगरपालिकां एनआइसी एशिया बैङ्कलिसे सम्झौता याःगु दु । वडालिसें राजस्व संकलन जुइगु केन्द्र व दक्वं कथंया बैङ्किङ् ज्याया लागिं महानगरं प्रतिस्पर्धाया माध्यमं ल्ययाः एनआइसी बैंकलिसे सम्झौता याःगु खः । सोमबाः राष्ट्रिय सभागृहलय् महानगरया प्रमुख विद्यासुन्दर शाक्यया रोहवरय् प्रमुख प्रशासकीय अधिकृत राजेश्वर ज्ञवाली व वैङ्कया प्रमुख कार्यकारी अधिकृत रोशनकुमार न्यौपानें सम्झौता पत्रय् ल्हाःचिं तयादिल । सम्झौता धुंकाः प्रमुख प्रशासकीय अधिकृत ज्ञवालीं महानगरया आर्थिक कारोवार पूवंक बैङ्कमार्फत जुइधुंकाः वित्तिय सुशासन कायम जुइगु धयादिल । बैङ्कया प्रमुख कार्यकारी अधिकृत न्यौपानें महानगरया वित्तिय अनुशासन कायम याकेत वैङ्कं थःगु दक्वं दायित्व इमान्दार जुयाः पूवंकेगु प्रतिवद्धता प्वंकादिल । सम्झौता कथं वइगु स्वला दुने महानगरया दक्वं वडा व राजस्व संकलन केन्द्रय् बैङ्कं छगू हे कथंया काउन्टर चायेकी । व धुंकाः महानगरयात सेवाग्राहीं पुलेमाःगु दक्वं कथंया धेबा तप्यंक हे बैङ्कय् जम्मा याइ । बैङ्कं महानगरया केन्द्रीय ज्याकुथिइ एटीएम तइसा महानगरं कर्मचारीतय् तलवलिसें खाता वैङ्कपाखें न्ह्याकी ।,"  २०७८ मङ्सिर २१, मंगलबार "
‘बसन्त ऋतु’ संकिपापाखें ग्यास मुयाः पीडित जूपिन्त ग्वाहालि,"संकिपा क्यनेज्या लिपा संकिपा क्यनाः मुंगु दां ग्यास मुयाः जूगु घटनाय् लाःम्ह मयजु अनार ताम्राकारयात सकल स्वकुमिपिनिगु न्ह्यःने लःल्हाःगु खः । उगु बसन्त ऋतु संकिपा क्यनाः १,५५,५०० तका दां मुंगु खःसा उगु दां यल ज्ञानमाला संघया नायः डबल शाक्यं पीडित यात लःल्हानादीगु खः । वहे ज्याझ्वलय् बसन्त ऋतु संकिपाया छम्ह कलाकार किपूया राम महर्जनं न्याद्वः तका दां पीडित अनार ताम्राकारयात लःल्हानादीगु खः ।उगु हे ज्याझ्वलय् यल ज्ञानमाला संघया निर्माणय् याकनं हे बुद्धकालीन कथाबस्तुइ आधारित संकिपा दयेकेगु घोषणा नं याःगु खः । उगु संकिपाया लेखन निर्देशनया भाला बसन्त ऋतु संकिपाया निर्देशक बरिष्ठ निर्देशक पवन जोशीयात बिइगु स्वकुमिपिनिगु न्ह्यःने प्रतिबद्धता प्वंकूगु दु । ज्याझ्वलय् बसन्त ऋतु संकिपाया कलाकार, प्राविधिक व लेखक निर्देशक पवन जोशीयात यल ज्ञानमाला संघपाखें संघया नायः डबल शाक्यं तःजिक सम्मान यानादीगु खःसा किपूया धुँदेय् प्रोडक्सनपाखें नं यल ज्ञानमाला संघया नायः डबल शाक्ययात सुभाय् पौ संकिपा निर्देश पवन जोशीं लःल्हानादीगु खः । अथेहे, धुँदेय् प्रोडक्सनया नायः राजेश शाक्यं खादा क्वखायेकाः सम्मान यानादीगु खः ।","  २०७८ मङ्सिर २२, बुधबार "
नेवाः न्ह्यलुवा  डा राजकर्णिकारया  आत्मकथा  पिदन,"नेवाः न्ह्यलुवा, नियात्राकार, समीक्षक व साहित्यकार डा पुष्पराज राजकर्णिकारं थःगु  आत्मकथा कथं च्वयादीगु जीवन खसुइ नांयागु सफू   पिदंगु दु।   यलया पुच्वय् च्वंगु नेपाल हृदयरोग निवारण प्रतिष्ठानय्  जूगु छगू ज्याझ्वलय् डा राजकर्णिकारया आत्मकथा जीवन खसुइ सफूया पितब्वज्या संघीय मामिला तथा प्रशासन मन्त्री राजेन्द्र श्रेष्ठं यानादीगु खः।नेपालभाषा मंकाः खलःया संस्थापक नायः छत्रबहादुर कायस्थया सभापतित्वय् जूगु ज्याझ्वलय् सफूया च्वमि डा पुष्पराज राजकर्णिकारं थःगु न्हूगु सफूया बारेय् न्ववासे सफूया बारे खँ कनादीगु खः। डा कर्णिकार नेपालभाषा एकेदेमिया कोषाध्यक्ष नं खःसा उगु ज्याझ्वलय् नेपालभाषा एकेदेमीया सदस्य सचिव लिसें नेवाः न्ह्यलुवाः आख्यानकार मल्ल के सुन्दर, नेवाः देय् दबुया नायः नरेश ताम्राकार, नेपाल हृदयरोग निवारण प्रतिष्ठानया नायः बालकृष्ण तुलाधर, समालोचक पूर्णकाजी ताम्राकार, कवि भगतदास श्रेष्ठ, कुतः पिकाकया नायः विमल ताम्राकारं  पितब्वज्या जूगु सफूयात कया थःथःगु नुगःखँ तयादीगु खः।","  २०७८ पौष ६, मंगलबार "
बिग बजेट म्यूजिक भिडियो ‘धाये मफुत...’ तःजिक पितब्वज्या ,"किपूया नांजाःम्ह म्येहालामि प्रिजोल नेपाली व अस्मिता परियारं हालातःगु ‘माया पिरेम...’ बोलया बिग बजेट कथं दयेकूगु म्युजिक भिडियो धुंकाः आः वयाः ट्री ईन्टरटेन्टमेन्टं नेपालभाषाया ‘धाये मफुत...’ बोलया म्येया नं बिग बजेट म्युजिक भिडियो पितब्वज्या याःगु दु । उगु नेपालभाषाया ‘धाये मफुत...’ म्येया म्यूजिक भिडियो येँया दरबारमार्गय् च्वंगु Qs Cimemas, Rising Mall बिहिवाः न्हिनसिया चिखिफ्यने ज्याझ्वः जुउगु दु । किपूया मेयर रमेश महर्जन मूपाहाँ व नेपाली फिल्मख्यःया नांजाम्ह स्टार शिव श्रेष्ठ विशेष पाहाँ कथं झायादीगु खः । दिनेश दर्शनधारी व यशोदा राईया निर्माणय् माइकल चन्दं निर्देशन यानादीगु उगु म्यूजिक भिडियो दुने दिनेश दर्शनधारीया काय् देलविश दर्शनधारी, यशोदा राईया काय् राज रोहन तुम्बाहाम्फेया नापनापं प्रथम कार्की, उषा उप्रेती, कविता नेपाली व स्मारिका ढकालपिनिगु अभिनय दुथ्यानाच्वंगु दु । दिपक नेपालीया च्वसां पिज्वःगु ‘धाये मफुत...’ म्येय् बाबुल गिरीं लसय् हनादीगु दु । उगु ‘धाये मफुत...’ म्येया म्यूजिक भिडियो चिखिफ्यने ज्याझ्वःस सकलसिया सहभागिताया नितिं ग्वसाः खलः व म्यूजिक भिडियो पिकाकः ट्री ईन्टरटेन्टमेन्टपाखें सुभाय् देछागु दु ।","  २०७८ मङ्सिर २३, बिहिबार "
ज्यापु समाजं  यःमरि पुन्हि तःजिकहन,"ज्यापु समाज यलया ग्वःसालय् यःमरि पुन्हि व ज्यापु दिवस  – ११४२ या लसताय् त्यःछि त्यः व  भिंतुना बियेगु ज्याझ्वः तःजिकक्वचाल ।  नेवाः समाजय् तनावनाच्वंगु मौलिक साँस्कृतिक परम्परा “त्यःछिं त्यः”ज्याझ्वःयात वंगु निगु दशकन्ह्यःनिसें पुनरुत्थानयाना संरक्षण यायेगु कथं मदिक्क न्ह्याका वयाच्वंगु ज्यायात थुगुसिइ नं निरन्तरता ब्यूगु खः । दयँदसं पीगु त्वाःलय् साँस्कृतिक बाजागाजा सहित त्यःछिंत्यः फ्वं  वनेगु परम्परा यात कोभिड– १९ या हुनिज्यापु समाजया अडिटोरियम हलय् सामाजिक दुरियात ध्यानय् तया न्ह्याकुगु ज्याझ्वः खः ।  थुकथं  थःथःगु त्वालय् म्हयाहःगु जाकी, ध्यबा व यःमरि त त्वाःपाखें लःल्हायेगु व ज्यापु समाजया पुलापिं नायोपिं नापं थीथी जातीय खलःपुचःपाखें प्याखं हुला लःल्हाना कायेगु ज्याझ्वः तसकं न्ह्याइपुसे च्वंक क्वचागु खः ।  थुगुसिई यलया सकल जातीय खलःपुचः व स्थानीयतह, संघीय सभासद्, प्रादेशिक सभासद् व सुरक्षा निकाय् पिनिगु ब्वतिई झःझःधायेक त्यःछिंत्यःज्याझ्वःजूगु खःसा  यल जिल्लाय् प्रशासनिक भालाक्वबिया झापिं न्हून्हूपिं प्रशासकत, सुरक्षा निकाय्या प्रमूख त नापं नेवाःमन्त्रि तयेत नं ख्येँ सगं बिया वयेकःपिन्त भिंतुना बियेगु ज्या न जुउगु खः ।  ज्यापु समाज यलया नायो तिर्थलाल महर्जनजुया नायोसुइ जूगु उगु ज्याझ्वलय् पाहाँकथं उर्जा जलश्रोत तथा सिंचाई मन्त्री पम्फा भुषाल, भूमिब्यवस्था सहकारी तथा गरिवी निवारण मन्त्री शशि श्रेष्ठ, श्रम रोजगार तथा सुरक्षामन्त्री, ललितपुर महानगरपालिकाया मेयर चिरिबाबु महर्जन लगायत त्वाःयात्वाःनायो, त्वाःप्रतिनीधि मिसा पुचः लगायत आपलं ब्यक्तित्वपिनिगु नं ब्वतिदूगु खः । उगु ज्याझ्ववलय् ज्यापु समाजया कलाकारपिन्स थीथी म्ये व हुलाप्याखँ न न्ह्यब्वःगु खः ।  ","  २०७८ पौष ६, मंगलबार "
साहसिक कलाकःमि स्वतन्त्रसंसार अस्पतालय्,"  नेपाःया कलाकारिता  व मनोरञ्जन ख्यलय् ज्वमदुम्ह  धका नांजाम्ह कलाकःमि  स्वतन्त्र संसार महर्जन थौंकन्हे कीर्तिपुर अस्पतालय् वासः याकाः वयाच्वनादीगु दु। छुं वाः न्ह्यःनिसें ज्वरो वःगु लिसें जँ क्वय् कै पाकेजुयाः वःगुलिं  वासः याकाः वयाच्वनादीगु खः । नेपालभाषाया छगू संकिपाया फाइट सिन छायांकन यायेगु झ्वलय् किपूया बाघभैरव देगः परिसरय् दुर्घटनाय् लानाः जँया नसा सम्बन्धी ‘स्पाइनल कर्ड’ य्  स्वतन्त्र संसारयात ल्वचं कःगु खः । उगु ल्वचं स्वतन्त्र संसार महर्जनं तुति चलेमजुयाः ह्वील चेयरया ग्वाहालि कयाः वयाच्वंगु खः ।थथे तुति चलेमजूसां नं स्वतन्त्र संसार महर्जनं नेपालभाषा व खस नेपाली भाषाया कलाकारिता मनोरञ्जन ख्यलय् आपालं आपाः ज्वःमदुगु ततःधंगु ज्याझ्वःत न्ह्याकाः वया च्वंम्ह स्वतन्त्रतायात न्हून्हूगु सोच विचार दुम्ह कलाकःमि धयातःगु दु ।   स्वतन्त्र संसार महर्जनं गुलि नं ज्याझ्वःया ग्वसाः ग्वयादी, उगु ज्याझ्वःत ब्यागलं ब्यागलं कथंया छगू आकर्षक ज्याझ्वः जुइत ताःलाःगु दुसा सकलसिनं वय्कः महर्जनयात आपालं दुनुगलंनिसें तारिफ नं यानाः वयाच्वंगु दु । अथेहे, कलाकःमिपिन्सं स्वतन्त्र संसार महर्जनयात छम्ह साहसिक कलाख्यःया योद्धा कथं कायेगु यानाः वयाच्वंगु दु । आः थौंकन्हय् भाजु स्वतन्त्र संसार महर्जन किपूया २ वडा द्यःध्वाखाय् च्वंगु कीर्तिपुर अस्पतालय् वासः याकाः वयाच्वनादीगु दु । भाजु महर्जनं बियादीगु जानकारी कथं छुं वाः न्ह्यःनिसें ज्वरो वःगु खःसा वय्कःया जँ क्वय् छगः कै पाके जुयावःगुलिं अस्पताल भर्ना जुयाः वासः याकाः वयाच्वनागु खः धकाः धयादीगु दु ।","  २०७८ पौष ७, बुधबार "
पत्रकार राष्ट्रिय दबूलिं थः संस्थापकयात लुमंकल,पत्रकार राष्ट्रिय दबूलिं पत्रकार महासंघया   संस्थापकयात लुमंकल,"  २०७८ पौष १३, मंगलबार "
‘नेवाःतय् भविष्य’ या विषयस जातीय महासंघया च्यूताः ,"संघीय मामिला तथा सामान्य प्रशासन मन्त्री राजेन्द्र प्रसाद श्रेष्ठं न्हापाया दिनय् तःमि व विकसित जातिया रुपं नेवाः समुदायया अवस्था आः धाःसा संकटय् लानावःगु बिचाः तयादीगु दु । मंगलबाः येँय् नेवाः जातिय महासंघं ग्वसाः ग्वःगु ‘नेवाःया भविष्य’ विषयक विचार गोष्ठीइ नवासें मन्त्री श्रेष्ठं गोरखा राज्य विस्तार धुंकाः न्ह्याःगु नेवारयात भाषिक, आर्थिक, सामाजिक व राजनीतिक दमन थौंया दिंतक्क छुं न छुं रुपं निरन्तर जुयाच्वंगु श्रेष्ठया धापू खः । ‘वंगु दिनय् विदेशय् देगः, विहार, मूर्ति आदि दयेकेमाःसा नेपालं कलाकार सःतेगु याइगु खः व अज्याःपिं अप्वः धइथें कलाकारत नेवाः समुदाययापिं हे जुयाच्वनीगु खः । तर, थौं नेपालय् छुं दयेकेमाःसा भारतं ज्यामि झिके यायेमाःगु अवस्था वल’ श्रेष्ठं धयादिल । आःया संघीय शासनय् दक्वं जाती, दक्वं समुदायं मंकाः शासन न्ह्याकेफइगु अवस्थाय् ह्वःताःया सदुपयोग यासें न्ह्याःवनेत श्रेष्ठं छ्याता बियादिल । ‘आः देशय् संघीय शासनय् हरेक जातिया पहिचान स्थापित जुइगु ह्वःताः दु । थीथी स्वायत्त क्षेत्र, संरक्षित क्षेत्रया रुपं मंकाः शासन यायेफइगु ह्वःताः सदुपयोग यासें आः उत्पीडित समुदाय नं न्ह्याःने वनेफइगु ई दु’ मन्त्री श्रेष्ठं धयादिल । अथे हे, येँ महानगरपालिकाया मेयर विद्यासुन्दर शाक्यं ह्वःताः वःगु इलय् थवंथवय् दोषारोपण, विरोध यानाः च्वनेगु स्वयां ह्वःताःया सदुपयोग यायेत इनाप यानादिल । न्हूपुखू, कमलपोखरीलिसेंया सम्पदा पुनर्निर्माणया प्रसङ्ग ल्ह्वनाः मेयर शाक्यं छुं नं ऐतिहासिक सम्पदाया पुनर्निर्माण, जिर्णोद्धार यायेत स्वयाबलय् पूर्वाग्रह तयाः विरोध यायेगु याःगु दावी यानादिल । ‘छुं नं सम्पदाया पुनर्निर्माण, जिर्णोद्धार यायेत स्वयाबलय् छुं नं जानकारी, अध्ययन मदय्कं विरोध यानाः पनेगु याइ । थुकिं नोकसानी सुइत याइ ? झी विरोध यानाः च्वनेगु स्वयां आः येँया विकासय् जायेनु ले’ शाक्यं धयादिल । रत्नपार्कय् गणेशमान सिंहया शालिक तःगु हे पुचलं शंखधरया शालिक तयाबलय् विरोध याःगु धासें शाक्यं राजनीतिक पूर्वाग्रहं थहांवयाः समुदायया स्वार्थय् न्ह्यज्यायेत इनाप यानादिल । अथे हे, नेवाः आन्दोलनया न्ह्यलुवा डा. महेशमान श्रेष्ठं कथित विकासया नामय् स्वनिगलय् नेवाः समुदाययात विस्थापित यायेगु ज्या जुयाच्वंगु धयादिल । मेगा सिटी, स्मार्ट सिटीया नामय् नेवाःयात अल्पमतय् लाकेगु व हरेक क्षेत्रं नेवाःयात विस्थापित यायेत स्वयाच्वंगु श्रेष्ठया दावी खः । ‘आः मेगा सिटीया नामय् स्वनिगःया जनसंख्या छगू करोड थ्यंकी । छगू करोडय् नेवाःया संख्या ७ प्रतिशत जुइ व अल्पमतयात बहुमतं शासन यायेत स्वइ’ श्रेष्ठया धापू खः । आदिवासी अधिकारबारे सचेत जुइत श्रेष्ठं नेवाः समुदाययात इनाप यानादिल । ज्याझ्वलय् जातिय महासंघया नायः मनोज नेवाः खड्गीं ‘नेवाःया भविष्य’ विषयस महासंघया अवधारणा न्ह्यब्वयादीगु खः । ५ पृष्ठया उगु अवधारणा पत्रय् राज्यं नेवाः समुदायया भाषा व संस्कृति धुंकाः आः भूमि नं लाकाकायेत स्वःगु दावी यानादीगु दु । थःगु भाय्, संस्कृति व भूमिया संरक्षण यासें राजनैतीक रुपं नं सचेत जुयाः नेतृत्व कयाः न्ह्याःवनेत नायः खड्गीं इनाप यानादिल । गोष्ठीं समुदायस विद्यमान समस्यायात म्हसीकाः वइगु दिनय् नं समुदाय दथुइ सहलह, अन्तरक्रिया यासें समस्याया समाधानय् जायेगु जानकारी खड्गीं बियादिल । ‘झीसं समस्याया जक खँ ल्हायेगु मखु । थ्व गोष्ठी शुरुवाती पलाः खः, झीसं थुकथं हे सहलह याानावने व वइगु दिनय् समस्याया समाधानपाखे जाये’ खड्गीं धयादिल । महासंघया न्वकू न्हुछेँकाजी महर्जनं ह्वःताःया सदुपयोगय् नेवाः समुदाय यक्व थासय् छखे लाःगु बिचाः तयादिल । मेपिनिगु खँय् जुयाः विरोध याइगु प्रवृत्ती यक्व दे दुगु धासें न्वकू महर्जनं ह्वःताः स्वयेत नं इनाप यानादिल । ज्याझ्वःया ब्वतिमिपिन्सं दक्वं राजनीतिक पार्टीया नेवाः नेता, कार्यकर्तातय्सं मोर्चावन्दी हे यानाः समुदायया विकास व हितय् जायेमाःगु छ्याता ब्यूगु खः ।","  २०७८ पौष १४, बुधबार "
शिक्षाविद् व साहित्यकार  लक्ष्मण राजवंशीयात लुमंकल,"शिक्षा क्षेत्रय् ज्वमदुगु योगदान दुम्हया नापनापं  बाखं दबूया ग्वसालय् हनेबहम्ह वरिष्ठ साहित्यकार लक्ष्मण राजवंशीया बिचाः हायेका मुँज्या साेमवाः येँ याःगु दु ।  ज्याझ्वलय् मदुम्ह राजवंशीया काय् रूपक राजवंशीं थः अबुजुया म्हगसयात तिबः बिइगु  तातुना निगू लख तका दां दबूया काेशय् तयाबीगु बचं बियादिल  ।  विमलप्रभा वज्राचार्यं न्ह्याकादीगु उगु मुँज्याय् राजा शाक्य, रिना तुलाधर (बनिया), कृष्ण भक्त बाेडे, बद्री बेदना, माेहिनी चित्रकार, भगत दास श्रेष्ठपिसं नुगःखँ तयादीगु खःसा लाेचन तारा तुलाधरं सुभाय् न्वचू तयादीगु खः ।","  २०७८ पौष ६, मंगलबार "
कामपाया प्रमुख प्रशासकिय अधिकृतय् पौड्यालपाखें पदबहालि ,"येँ महानगरपालिकाया प्रमुख प्रशासकीय अधिकृत पदय् थौं लोकनाथ पौड्यालं बहाली यानादीगु दु । पुस ७ गतेया संघीय मामिला तथा सामान्य प्रशासन मन्त्रालयया निर्णय कथं पौड्याल प्रमुख प्रशासकीय अधिकृतय् नियुक्त जूगु खः । थ्व हे निर्णय कथं राजेश्वर ज्ञवाली संघीय मामिला तथा सामान्य प्रशासन मन्त्रालयय् सरुवा जूगु दु । पदबहाली धुंकाः चीहाकलं प्रतिक्रिया ब्युसें प्रमुख प्रशासकीय अधिकृत पौड्यालं भौतिक व वित्तिय साधन अले सूचना सञ्चारया संयोजन यानाः कानूनसम्मत सेवा इलय् हे कायेदइगु नागरिक अधिकार सुनिश्चत यायेमाःगु धयादिल । प्रशासन विभागया प्रमुख महेश काफ्लें पौड्यालयात लसकुस यासें स्थानीय सेवा व स्थानीय प्रशासनय् प्रमुख प्रशासकीय अधिकृत पौड्यालया अनुभवं येँ महानगरया सार्वजनिक छवि च्वन्ह्याकेत ग्वहालि जुइगु अपेक्षा प्वंकादिल । २०५३ सालय् शाखा अधिकृतं सेवाय् दुहांझाःम्ह पौड्याल २०६१ सालय् उपसचिव व २०७० सालय् सहसचिव जूगु खः । वय्कलं स्थानीय विकास अधिकारी, प्रमुख जिल्ला अधिकारी, नगरपालिकाय् कार्यकारी अधिकृत, प्रदेश मन्त्रालयया सचिव लिसें थीथी पदय् च्वनाः ज्या यानादीगु दु ।","  २०७८ पौष ११, आइतबार "
हेटौडाया ब्वनेकुथिइ ‘राष्ट्रिय चित्रकला कार्यशाला’ ,"बागमति प्रदेशया राजधानी  हेटौंडा १८, हर्नामाडी च्वंगु श्री ज्योति माध्यामिक विद्यालयया ५५ औं स्थापना दिवसया लसताय्  ‘राष्ट्रिय चित्रकला कार्यशाला २०७८’ जुया च्वंगु दु । उगु कार्यशाला या उलेज्या या  सभापतित्व वि.ब्य.स.या अध्यक्ष हर्क रम्तेलं यानादीगु खः । ज्याझ्वलय् मूपाहाँ कथं हेटौडा वडा  १८ या वडाध्यक्ष अनिल कुमार बानिया झायादीगु खःसा पाहाँ कथं प्रध्यानाध्यापक जयराम थापाया नापनापं  रविन्द्र बहादुर सुर्खेती, तेज कुमारी न्यौपाने, विमला विसुंके, कुशुम थामी, जीत ब. राना झायादीगु खः ।बुधबार निसें न्ह्यागु ‘राष्ट्रिय चित्रकला कार्यशाला’ न्यान्हुतक न्ह्याइ ।  कार्यशालाय् स्थानीय व राष्ट्रिय स्तरया नांजापिं कलाकार पिनिगु उल्लेखनिय ब्वति दुउगु खँ विद्यालय व्यवस्थापन समितिया अध्यक्ष हर्क रम्तेलं कनादिल । कार्यशालाय् स्थानीय कलाकार लक्ष्मण भुजेल, चिरञ्जीवि श्रेष्ठ, सुजन राई, करिष्मा जोशीया नापनापं मोरंगया  कुन्तीश्री थापा , निलम भुर्तेल  व नम्रता सिंह मोरंगया नापनापं ख्वपः या भुषण दुलाल  यलया मुना भडेल , तारा तामाङ , पृथ्वी श्रेष्ठ ,  येेँया  राजन पन्त  नुवाकोटया उध्दव रिमाल , रोशन भण्डारी , रौतहटया   राजन काफ्ले , धनकुटाया  मेख लिम्बुया नं ब्वति दुउगु खः  । उगु ब्वनेकुथिं ईलय्ब्यलय् कला लगायतया अतिरिक्त क्रियाकलापया ग्वसाः ग्वया वया च्वंगु दुसाः थगुने  मुर्तिकला थुगुसिइ  चित्रकला कार्यशाला याना ललितकला पाखे युवा पुस्ताया नुगः त्याकेगु खँ रम्तेलं कनादिल ।","  २०७८ पौष ८, बिहिबार "
नेवाः नखः न्यूयोर्कय् न्हुगु नेतृत्व ,"नेवाः नखः न्यूयोर्कय् महेन्द्र बीर बज्राचार्यं नेतृत्व याइगु जूगु दु । नेवाः नखःया दँमुँज्यां बज्राचार्यया नेतृत्वय् न्हूगु ज्यासना पुचः निर्विरोध ल्यःगु खः । न्हूगु ज्यासना पुचःया न्हापांम्ह मू न्वकुलिइ डा. नरेश मान शाक्य ल्यःगु दुसा ल्यु मूनकिं पदय् श्रुति अमात्य च्वनादीगु दु । मू–छ्याञ्जेया भाला तुलसी नारायण चित्रकारयात, छ्याञ्जेय् संगीता मुखिया छ्वचुं, दांभरिं सलोनी वन्त श्रेष्ठ व ल्युू दांभरिं पदय् मेनी श्रेष्ठ निर्विरोधं ल्यःगु दु । कार्यसमिति मू दुजलय् नम्रता प्रधान, दिपक कुमार प्रधान, महेन्द्र कुमार बज्राचार्य, संजन प्रधान, राधिका श्रेष्ठ, अभिषेक छ्वचुं व शोभना शाक्य च्वनादीगु दु । नखःया बिधान कथं निर्वतमान नायः बिष्णु मान प्रधान नखःया सल्लाहकार जूगु दु । वंगु यःमरि पुन्हिया दिनय् नखःया प्यःक्वगु दँ मूज्या क्वचाःगु खः । जूमया माध्यमं भचूृअल रुपं जूगु सभाय् अध्यक्षता नखःया साविक नायः बिष्णु मान प्रधान, नखःया संस्थापक नायः बीरेन्द्र प्रधान, न्वकू महेन्द्र बीर बज्राचार्य, संस्थापक छ्याञ्जे संजय शिलाकार व सल्लाहकार राज कुमार श्रेष्ठं थःथःगु बिचाः तयादीगु खः । मूछ्याञ्जे डा. शाक्यं नखःया गतिविधियात किपा व संकिपाया रुपय् न्ह्यब्वयादीगु खः । नायः बिष्णु मान प्रधान व ल्यू–दांभरिं सलोनी वन्त श्रेष्ठं नखःया आर्थिक प्रतिवेदन न्ह्यब्वयादीगु खः । ज्याझ्वलय् नखःया पूर्व सल्लाहकार मदुम्ह अजय मान छ्वचंयात श्रद्धान्जलि देछासें छगू मिनेट मौन धारण याःगु खः । लिसें छ्वचुनं नखःयात बियादीगु योगदान व ग्वाहालियात लुमंकुसें वयकःया किपा व संकिपा नं न्ह्यब्वःगु खः ।","  २०७८ पौष ८, बिहिबार "
महानगरं दाफा गुरुपिन्त हन ,"येँ महानगरं ४५म्ह दाफा गुरुपिन्त हंगु दु । २७क्वःगु महानगर दिवस ०७८ या लसताय् थौं खुसिबुँइ जूगु ज्याझ्वलय् गुरुपिन्त मेयर विद्यासुन्दर शाक्यं हनादीगु खः । ज्याझ्वलय् नवासें मेयर शाक्यं वर्तमानलिसें पूर्व कुमारी, गणेश व भैरवया नं मासिक भत्ता थकयागु जानकारी बियादिल । ‘परम्पराप्रतिया आकर्षण वसंस्कारया निरन्तरताया लागिं मुक्कं ई बीपिन्त भत्ताया व्यवस्था यानागु खः, थुकिं परम्परागत बाजंया संरक्षण व प्रशिक्षण, जात्रा, पर्व, संस्कार व संस्कृतिया निरन्तरताय् हःपाः जुइ’ शाक्यं धयादिल । ज्याझ्वलय् कामपा १८ वडाया नायः लिसें सम्पदा तथा पर्यटन समितिया कजि न्हुच्छेकाजी महर्जनं महानगरया परम्परागत म्हसिकायात ल्यंकातय्त बाजं गुरुतय् सीप व कलायात पुस्तान्तरण यायेमाःगु व थःपिन्सं थुकिया लागिं कुतः यानाच्वनागु धयादिल । सम्मान लःल्हानाकासें गुरुपिं ज्योती शाक्य व राजभाइ ज्यापुं महानगरं ब्यूगु ग्वाहालिं परम्परागत बाजं संरक्षण, वादन प्रशिक्षणया ज्याझ्वःत अप्वयावःगु बिचाः तयादिल । महानगरया लगानीं परम्परा पुस्तान्तरण यायेत अःपूगु दाफा गुरुपिनि धापू खः ।","  २०७८ पौष ९, शुक्रबार "
रानीपोखरीया स्वामित्व महानगरपालिकायात लःल्हात ,"राष्ट्रिय पुनर्निर्माण प्राधिकरणं न्हूपुखू अर्थात रानीपुखूया स्वामित्व येँ महानगरपालिकायात लःल्हाःगु दु । थौं न्हूपुखू परिसरय् जूगु ज्याझ्वलय् प्राधिकरणया प्रमुख कार्यकारी शुशिल ज्ञवालीं महानगर प्रमुख विद्यासुन्दर शाक्ययात पुखू सम्वन्धि भ्वंलिसें स्वामित्व नं लःल्हानादिल । न्हूपुखू पुनर्निर्माणया न्हापांगु चरणया ज्या क्वचाःगुलिसें स्वामित्व लःल्हाःगु खः । उगु इलय् महानगर प्रमुख शाक्यं न्हूपुखूया निगूगु चरणया ज्या क्वचायेधुंकाः व खण्ड महानगरयात हे हस्तान्तरण जुइगु धयादिल । २०७२ सालया भुखाचं जीर्ण जूगु न्हूपुखूया पुननिर्माणया झ्वलय् बालगोपालेश्वर देगःया शैलीलिसें थीथी विषयस मतान्तर व विवाद वयेधुंकः पुननिर्माण लिपा महानगरया स्वामित्व जुइगु कथं प्राधिकरणयात पुननिर्माणया जिम्मेवारी ब्यूगु खः । समारोहस महानगरपालिका उपप्रमुख हरिप्रभा खड्गी श्रेष्ठं न्हूपुखुलिं येँलिसें येँया व्यवस्थापन याइपिं जनप्रतिनिधियात तकं म्हसीकूगु बिचाः तयादिल । पुननिर्माणया न्हापांगु चरणय् पुखू व पुखूया दथुइ दुगु बालगोपालेश्वर देगः व देगः वनेगु ताँ दयेकेज्या क्वचाःगु दु । उपभोक्ता समितिपाखें ८ करोड १५ लाख तकाय् पुखुलिइ हाकुचा तयाः दयेकेगु ज्या २०७५ चैत ११ गते न्ह्यानाः २०७७ साउन ३० गते क्वचाःगु खः । अथे हे, ठेक्कापाखे १७ करोड ४५ लाख तकाय् बालगोपालेश्वर देगः व पुखूया पिनेया ब्व दयेकेगु कथं करीव २६ करोड तका लागतय् दयेकूगु खः । २०७६ असार २८ गते सम्झौता यानाः न्ह्याकूगु ज्या २०७७ असोज ३० गते क्वचाःगु खः । निगूगु चरणय् उत्तरपाखे टिकट काउन्टरलिसेंया पार्क व दक्षिणपाखे सतः, चाकलाः फल्चालिसेंया संरचना दयेकाच्वंगु दु ।","  २०७८ पौष ८, बिहिबार "
करुणा समाजय्  सन्तकुमार शाक्ययात नायः ल्यल ," नेपाःया नांजापिं कलाकःमि मदनकृष्ण श्रेष्ठ व हरिवंश आचार्य मूपाहाँ कथं झायादीगु उगु दँमुन्ज्या  सिद्विरत्न शाक्यजुया सभानायसुइ न्ह्याःगु  खः ।  उगु ज्याझ्वलय सन्तकुमार शाक्यजुं लसकुस याना दिइगु खसा सचिव राजेन्द्र शाक्यजुं बार्षिक प्रतिबेदन न्ह्यब्वःया दिइगु ज्याझ्वलय् दाँभरि राजेन्द्र शाक्यजुं आर्थिक प्रतिबेदन न्ह्यब्वःया दिइगु खः ।  थुगु संस्थापाखें दँय्दसं थें थुगुसिइ  नं जेष्ठ नागरिक , ल्वगि , कोरोना पाखें पिडित नाप नापं गरिबअसहाय पिन्त आर्थिक भौतिक ग्वहाली यानागु खँ  वक्ता पिन्सं नुगःखँ तयेगु झ्वलय्  न्ह्यथना दिइगु खः ।    यलया नेवाः भ्वय् छेँय् जुउगु उगु ज्याझ्वलय् बिभिन्न दाता पिन्त नं हनेज्या जुउगु खः ।   विहिबार हे जुउगु न्हुगु ज्यासना पुच: ल्यःज्याय् नायः सन्तकुमार शाक्य , न्वकु सिद्विरत्न शाक्य , छ्यान्जे राजेन्द्र शाक्य व दाँभरि कथं सागर शाक्य ल्यःगु ख: ।","  २०७८ पौष २२, बिहिबार "
ड्रग्स काण्डय् लाम्ह काय् नापलायेत शाहरुख खान जेलय्,भारतय् बलिउड धका धयातगु हिन्दि फिल्मख्यया नांजाम्ह हिरो शाहरुख खानया काय् आर्यन खान ड्रग्स काण्डय् लाना थौंकन्हे जेलय् लाना च्वंगु दुसाः तन्हु न्ह्यःनिसें जेलय् लाना च्वंम्ह काय् यात नापलायेत फिल्म स्टार खान १७ न्हु लिपा तिनि जेल वंगु खः । शाहरुख खानया काय् आर्यनयात वंगु अक्टोबर या २ तारीख खुन्हु ड्रग्स काण्डय् ज्वंगु खःसा उखुन्हु निसें जेलय् तयातःगु खः । क्रुज पार्टी कथं विशाल जहाजय् जुइत्यंगु उगु भोजय् मुम्बईया झिन्च्यासःति मनु सतातःगु खःसा उकिइ मध्ये शाहरुख खानया काय् नं दुथ्या । नीस्वदँ दुम्ह आर्यनयात अन वया मेपिं पासापिं नापं ज्वंगु खः । उगु भोजय् ड्रग्स या छ्यलाबुला जुइगु सुचं या लिधंसाय् भारतया एनसिबि यानिकी नार्कोटिक्स कन्ट्रोल ब्युरोया अफिसरपिन्सं अन छापामारे याःगु खःसा उकि मध्ये आर्यन खान नापं वया पासापिं अरबाज मर्चेण्ट व मुनमुन मखेजा नापं  च्याम्हेसित ज्वना यंकुगु खः । अन छापा मारे याबले आर्यनपाखें छुं बरामद जुउगु मदुसा वया पासा अरबाज पाखें ड्रग्स बरामद जुउगु खः । आर्यनया वकिलं थ्वहे आधारे थः क्लाइन्ट दोषी मखु सः तःगु दु तर अदालतं आर्यनयात  जमानतय् मत्वतेगु निर्णय यागु दु । आः २६ अक्टोबर खुन्हु जुइगु सुनुवाइले जमानतया बारे निर्णय जुइगु खँ दु । उखुन्हु नं अदालतं जमानतया आदेश निर्णय याये मफुत धाःसा आर्यन खानयात अझ अप्वः जेल च्वने मालिगु खनेदु । छाय् महाराष्ट्र य् छुं दिन लिपा दिवालि पर्व या निंतिं तन्हु बिदा जुइ । विदा बले अदालतं बन्द जुइ । बलिउड या स्टार सन दथुइ अप्वया वयाच्वंगु ड्रग्स काण्डय्  संजय दत्त काण्ड थ्व दकले चर्चित व विवादास्पद कथं कयातःगु दु । थ्व काण्ड य् मेम्ह बलिउड स्टार चंकि पाण्डे या म्ह्याय् अनन्या पाण्डें या नां नं स्वाना वया च्वंगु दुसाः वंलिसे नं एनसिबि यानिकी नार्कोटिक्स कन्ट्रोल ब्युरोया अफिसरपिन्सं न्यनेकने यायेधुंकुगु दु । अनन्या धइम्ह आर्यनया तसकं मिले जुम्ह खःसा एनसिबि सुत्रं आर्यन व अनन्या दथुइ ड्रग्स सेवनया बारे अापालं खँ जुउगु प्रमाण दु धका धया च्वंगु दु । आपालं ड्रग्स काण्ड जुया च्वनिगु बलिउडय् थगुने तिनि शुसान्त सिंह नांयाम्ह कलाकारया आत्महत्या लिसे नं ड्रग्स काण्डया ल्हा दुगु खँ पिहाँ वःगु खः । -- थीथी न्युज एजेन्सिपाखें,"  २०७८ कार्तिक ५, शुक्रबार "
विराट साहत्य सम्मेलनय् येँया मेयर  शाक्य व एमए परिक्षाय् अप्वः ल्याः हःम्ह शाक्ययात सम्मान,"  जातीय स्वतन्त्रतायात क्वत्यलाः राष्ट्रया उत्थान जुइ फइमखु धइगु नारा ज्वना ख्वीक्वःगु बिराट नेपालभाषा साहित्य सम्मेलन ख्वपय् क्वचागु दु।मूपाहाँ कवयित्री प्रतिसरा साय्मिं त्वाःदेवाय् मत च्याकाः सम्मेलनया उलेज्या यानादीगु उगु ज्याझ्वः बिराट गुथिया नायः महेन्द्रगोपाल कर्माचार्यया सभापतित्वय् उगु जूगु खः । उगु सम्मेलनय् येँ देय् म्हसीका पाठ्य सामग्री तयार यानाः येँ महानगरपालिकां नेपालभाषाया माध्यमं थःपिनि लागाय् अनिवार्य रुपं नेपालभाषा विषय पठन पाठनया ब्यवस्था याःगु ज्वःमदुगु योगदानया निंतिं येँ महानगरपालिकाया मेयर बिद्यासुन्दर शाक्ययात सम्मान याःगु दु। येँ महानगरया मेयर शाक्ययात बिराटया पुलांम्ह नायः व सल्लाहकार डा. योगेन्द्र प्रधानं दोसल्लां न्ययेकाः अले  नायः महेन्द्रगोपाल कर्माचार्य व मूपाहां प्रतिसरा साय्मिं हनापौ लःल्हानादिगु खः। उगु ज्याझ्वलय् सम्मानित ब्यक्तित्व येँ महानगरपालिकाया मेयर शाक्यं राज्यं हे यायेमाःगु चिकिचाधंगु ज्या जकं थःपिसं यानागु खँ कनादिसें भाषा, जातिया सवालय् सुरुं छुं यायेत तसकं हे थाकुइगु तर बुलुहुँ लँ चाला वनेवं धाःसा अज्याःगु ज्या स्वर्तस्फूर्त रुपं जूवनीगु धका धयादिगु खः। सम्मेलनय् नेपालभाषा विषय कयाः एम.ए.तगिमय् उत्कृष्ट ल्याः हयाः पास यानादीम्ह प्रजित शाक्य व एसइइ परीक्षाय् नेपालभाषाय् दक्कलय् अप्वः ल्याः हयाः पास यानादीम्ह सदीक्षा महर्जनयात मध्यपुर थिमि नगरपालिकाया मेयर मदनसुन्दर श्रेष्ठं दोसल्लां न्ययेकाः हनेज्या यानादीगु खः। उगु हे ज्याझ्वलय् बिराटया छेँय् दनेत तुल्सीराम श्रेष्ठपाखें स्वंगू लाख तका व संघरत्न शाक्यपाखें छगू लाख तका दां लःल्हाःगु खः। मूपाहां थःम्हं च्वयादीगु पुलांगु कविता लुमन्तिया अगिंमथ ब्वना न्यंका न्ह्यादीगु सम्मेलनय् जजुकाजी रंजित व सत्यनारायण मानन्धरपिसं म्ये न्यंकादीगु खःसा संगीतज्ञ अमरराज शर्मा, बद्री बेदना, दिब्या ताम्राकार,बुद्धिकुमार घों, अगिब बनेपाली, सुरेन्द्रलाल भुजू,नरेश अमात्य,ज्ञानीराजा मानन्धर,कृष्णभक्त बोडे, लगायतं थः थःगु रचना ब्वना न्यंकादीगु खः । ज्याझ्वलय् बिराटया ख्वाःपौ ह्याउँबालाया न्हूगु ल्याः नं विमोचन जूगु खःसा बिराटया ज्यासना पुचःया दुजः बाबुकाजी सुवालया गांगु सिमा नांगु चिबाखं मुनाः नं पितब्वज्या याःगु खः ।      ","  २०७८ कार्तिक १, सोमबार "
नेपालमण्डल टिभिया नायः रमेश महर्जनया निधन,"  नेवाः भाय् या छगूयां छगू जक टेलिभिजनया रुपय् नेपालया संचार जगतय् न्हाय् धस्वाकः वःगु टिभि च्यानल  नेपाल मण्डल टेलिभिजनया नायः  रमेश महर्जन थौं सोमबार आकाझाकां मन्त । ५४ दँया महर्जनयात कोरोना संक्रमण जुयाच्वंगु खःसा वय्कः निमोनिया जुयाः थौं सोमवाः मदूगु वय्कःया छेँजः स्रोतं जानकारी ब्यूगु दु ।मदुम्ह रमेश महर्जन छम्ह उद्योगपति लिसें समाजसेवी खःसा वय्कः रत्न आभूषण महासंघया नं नायः खःसा नेपाल संम्बत न्हूदँ राष्ट्रिय समारोह समिति ११४० व ११४१ या नायः नं खः । ने सं ११४० य् थ्व समितिया नायः या भाला क्वबियादीम्ह महर्जन थगुने कोरोनाया जोखिमया कारणं न्हूदँ समारोह समिति न्हूधाः मयासे ११४० यात हे निरन्तरता बिउगु खः । अथेहेतुं थगुने कोरोना जोखिमया कारणं जूगु लकडाउन धुंका मछिना च्वंगु नेपालमण्डल टेलिभिजन यात  वयकलं हाकनं बाँलाक न्ह्याकेगु योजना दयेका च्वनादीगु खः । वयकया असामयिक निधनं नेवाः सन्चारख्यलय् तच्वयेक घाःलागु दु ।अथेहे, मदुम्ह महर्जन  विवेकशील साझा पार्टीया केन्द्रीय दुजः नं खः । ","  २०७८ कार्तिक १, सोमबार "
डेनमार्कं वल सुदिपया ‘म हिँडे घर’ ,"वंगु ९ दँ न्ह्यःनिसें डेनमार्कय् च्वनावःम्ह म्येहालामि सुदीप सायमया न्हूगु म्ये ‘म हिँडे घर’ पिदंगु दु । छेँ लुमंकाः विदेशय् च्वनेत वाध्य नेपाःमिपिनिगु बाखंयात कःघानाः दयेकातःगु म्ये ‘म हिँडे घर’ या म्यूजिक भिडियो मोहनिया लसता लाकाः म्येहालामि सुदीपया हे युट्युब च्यानलमार्फत सार्वजनिक जूगु खः । म्येय् थः व थः थुज्वःपिं मोहनि थुज्वःगु नखलय् तकं छेँ लुमंकाः लुमंकाः विदेशय् च्वनाः ज्या यायेत वाध्य नेपाःमिया भावनायात कःघायेत स्वयागु सुदीपं धयादिल । ‘छगू इलय् विदेशय् च्वनाः छुं याये धइगु तःधंगु रहर, म्हगस दइ, विदेश थ्यनेधुंकाः धाःसा गबले छेँय् लिहांवनाः परिवारलिसे आनन्दं च्वने धइथें जुइ, तर, थःगु हे वाध्यतां यानाः थथे जुइमखु । थ्व हे बाध्यताया बाखं खः जिगु म्ये म हिँडे घर’ सुदीपया धापू खः । डेनमार्क, कोपनहेगनय् छायाङ्कन यानातःगु म्ये विदेशय् च्वनाः ज्या यायेबलयया परिस्थिती व अज्याःगु परिस्थितीं दिक्क जुयाः छेँय् लिहांवयेत स्वयाच्वंम्ह छम्ह ल्यायम्हया बाखं क्यनातःगु दु । भिडियोलय् सुवास महर्जनया मुख्य भूमिका दुसा जेस भट्टराई व सुशील घिमिरें नं अभिनय यानातःगु दु । छायाङ्कन व दृश्य सम्पादन रतिश तुलाधर व सुशील घिमिरें याःगु दुसा निर्देशन रतिश तुलाधर, सुशील घिमिरेया लिसें म्येहालामि सुदीप थम्हं हे नं याःगु दु । सुदीपं थम्हं हे कम्पोज यानादीगु म्येया शब्द नं मन्दी जोशीलिसें सुदीपं हे च्वःगु खः । म्येया दकले लिपा छपु मुक्तकं म्ये व भिडियोया भावनायात अझ प्रष्ट यायेत स्वःगु दु । जे. सागरं च्वःगु मुक्तक सः अच्यूत घिमिरें वाचन यानातःगु दु ।","  २०७८ कार्तिक २, मंगलबार "
मोहनिया स्वांलिसें जेष्ठ नागरिकया सम्मान ,"नखलं कुबियाच्वंगु सामाजिक सद्भावया पक्षयात पुस्तान्तरण यायेत धासें येँ महानगरपालिका ३ वडां थौं सामुहिक स्वां कायेगु व जेष्ठ नागरिक सम्मान ज्याझ्वः याःगु दु । ज्याझ्वलय् महानगर प्रमुख विद्यासुन्दर शाक्यलिसें पूर्व उपप्रधानमन्त्री ईश्वर पोखरेल व वडाध्यक्ष दीपक केसीं जेष्ठ नागरिकतयत दोसल्ला न्ययेकेगुलिसें रुद्राक्षया माः क्वखायेकाबियाः सम्मान यानादीगु खः । सम्मान यायेधुंकाः वयकःपिन्सं जेष्ठ नागरिक च्वनाच्वंथाय् वनाः मोहनिया सिन्हः तीगु लिसें स्वां कयादीगु खः । व झ्वलय् पूर्व उपप्रधानमन्त्री पोखरेलं मोहनि नखलं दक्वं भाषाभाषी व जातजातियात सामाजिक सद्भावया सुत्रय् चिनातःगु बिचाः तयादिल । ‘जातजाति व भाषाभाषीतय् दथुइ थवंथवय् दुःखसुख र सौहाद्र्रता थकायेत मोहनि नखलं तःधंगु भूमिका म्हितूगु दु, वडां न्ह्याकूगु थुगु ज्या च्वछायेबहःजू’ पोखरेलया धापू खः । महानगर प्रमुख शाक्यं जेष्ठ नागरिकया सहज जीवनया लागिं येँ महानगरपालिकां महानगर विशेष भत्ताया व्यवस्था यायेगु लिसें हरेक वडाय् जेष्ठ नागरिक मनोरञ्जन केन्द्र, जेष्ठ नागरिकमैत्री पार्क दयेकाच्वनागु जानकारी बियादिल । वडाध्यक्ष केसीं मोहनिया सिन्हःयात समावेशी दयेकेत स्वयागु धासें दँयदसं मोहनिइ वडाय् दुपिं जेष्ठ नागरिकयापाखें सामुहिक रुपं सुवाः कायेगु चलन न्ह्याकागु धयादिल । ज्याझ्वलय् ६५ जेष्ठ नागरिकयात सम्मान याःगु खः ।","  २०७८ कार्तिक २, मंगलबार "
न्हूदँ समारोहया आधिकारिक तिथिपौ पिदनीगु,"नेपाल सम्बत न्हूदँ ११४२ समारोह तःजिक हनेत लुँवह व्यवसायी भाषासेवी निरन्जन रत्न शाक्यया नायसुइ छगू समारोह समिति गठन जुइधुंकुगु दुसाः उगु हे नेपाल सम्बत न्हूदँ ११४२ समारोह समितिपाखें नेपालसम्बत या आधिकारिक तिथिपौ तयार जुल धका उगु समितिं जानकारी बिउगु दु । तिथिपौ उपसमितिया कजि देवदास मानन्धरं बियादीगु जानकारी कथं दँय् दसंथें थुगुसी नं ११४२ या तिथिपौ तयार जूगु खँ  दु । लिसें वय्कलं तिथिपौ उपसमितिया मुँज्यां तिथिपौ इनेगु नितिं समारोह समितिया दुजः उमेश स्थापित, पवित्र कसाः दुथ्याःगु इनेज्या समिति नीस्वनागु जानकारी बियादीगु दु । अथेहे, भाजु मानन्धरं नेपाल सम्बत ११०१ निसें आःतकया तिथिपौ पिथनेगु कुतः यायेगु खँ नं कनादीगु दु ।समारोह समितिं दँय् दसं न्हूदँया लसताय् येँया बसन्तपुरय् जुइगु भिन्तुना सभाय् उगु तिथिपौ उलेज्या यायेगु यानाच्वंगु खः ।","  २०७८ कार्तिक ७, आइतबार "
नेपालभाषा ख्यलय् झिम्ह न्हूपिं मिसा उपन्यासकार पिहाँवल,"नेपालभाषा साहित्य ख्यःयात तब्याः याना यंकेया नितिं साहित्यया थीथी विधाया विकास याना यंकेमाःगु आवश्यकता यात ध्यानय् तया उपन्यासया विकासय् तिबः जुइकथं नांजाम्ह उपन्यासकार मथुरा सायमिजुं नेवाः मिसा साहित्यकारपिन्त उपन्यास च्वकेगु ज्या यानादीगु खः । वयकया हे कुतलं झिम्ह न्हूपिं मिसा उपन्यासकार छन्हुं हे पिहाँ वःगु दु ।वयकःया इनापय्  थु्कथं नेवाः झिंनिम्ह  मिसा च्वमिपिन्सं उपन्यास च्वयादीगु खःसा उकीं वयकपिं मध्ये रीना तुलाधर व अपर्णा प्रधान निम्ह पुलांपिं खः । थुकथं झिंनिम्ह मिसा च्वमि पिनिगु उपन्यास छन्हुँ हे पिथनेगु ज्या  जूगु खः । थुकथं उपन्यास च्वकेगु झ्वलय् थुगु दँ ने.सं. ११४१ स झिंनिम्ह मिसा च्वमिपिन्त उपन्यास च्वका वयकःपिन्त उपन्यासकारया रुपय् तकं समाजय् परिचय बिइकेगु ज्याय्  वयकः ताःलानादीगु दुृ ।न्हूपिं उपन्यासकारपिनि दथुइ धेंधें बल्ला कासा नं जूगु उगु कासाय् मयजु रीना तुलाधरं अप्रतियोगि कथं थःगु उपन्यास दुथ्याकादीगु खः । कासाय् तालापिन्त सिरपा  बिइगु व हने कथं  शनिवाःया न्हि नेपाः ब्यांक्वेट य् जूगु छगू ज्याझ्वलय् न्हूपिं उपन्यासकारपिन्त सम्मान यायगु् ज्या नं जूगु दु । थुकथं उपन्यास च्वयादीपिं उपन्यासकारपिं अपर्णा प्रधान, अर्चना शाक्य, अन्जना ताम्राकार, उर्मिला डंगोल, दिव्या बज्राचार्य, नःलि बज्राचार्य, निजिरोस श्रेष्ठ, भवानी तुलाधर, डा.रीना तुलाधर, रीता महर्जन, रेणु श्रेष्ठ, श्रीलक्ष्मी श्रेष्ठपिं खःसा नेदरल्यान्ड्स य् च्वनादीम्ह  श्रीलक्ष्मी श्रेष्ठया कोरोनाया किचलय् न्हाप जुया नीन्याद्वःतका सिरपा त्याकेत ताःलागु खः । अथेहेतुं  अन्जना ताम्राकार या ह्युपा  लिउ जुया झिद्वःतका अले हःपाः कथं पाल्पा तानसेनया अर्चना शाक्यया ख्वबि व लायलामा , नःलि बज्राचार्य या     कथहं व वरिष्ठ साहित्यकार अपर्णा प्रधानया समर्पण यात म्हतिं न्याद्वः  न्याद्वः तकाया सिरपा लःल्हागु खः । कासाया निर्णायकय् नांजापिं साहित्यकार नेपालभाषा एकेडेमीया सदस्य सचिव मल्ल के सुन्दर, डा पुष्पराज राजकर्णिकार व प्रा प्रेमशान्ति तुलाधर च्वनादीगु खः । उगु कासाय् ब्वति कयादीपिं सकसित सक्वःया साहित्यह्यःमि राजदास श्रेष्ठं थीथी उपहार बियादीगु खःसा अमेरिकाय् च्वनादीम्ह साहित्यकार रिता देवी प्रधानं   म्हतिं न्याद्वः  न्याद्वः तकाया सिरपा लःल्हायेगु घोषणा छपु पौया माध्यमं यानादिल । मिसा साहित्यकार तयेगु निंतिं लसतां जाःगु दिन कथं जुगु उगु ज्याझ्वलय् अमेरिकाय् च्वनादीम्ह साहित्यकार केशरमान ताम्राकार या पौ नांयागु बाखं यात कया नीछम्ह मिसा च्वमिपिन्सं च्वयादीगु समालोचनात्मक सफू या नं पितब्वज्या जुउगु खः । जनकवि दुर्गालाल श्रेष्ठ मूपाहाँ कथं झायादीगु उगु ज्याझ्वः कुतः पिकाकया विमल ताम्राकार या  सभानायसुइ जुउगु खः ।  ","  २०७८ कार्तिक ७, आइतबार "
नेवाः जातीय महासंघया भिंतुना ज्याझ्वः क्वचाल ,"जातया नां कायेवं साम्प्रदायिक खनीगु सोचं थहां वयेमाःगुलिइ सरोकारवालातयसं बः ब्यूगु दु । नेपाःमिपिनिगु निगूगु तःधंगु नखः स्वन्ति व न्हूदँ नेपाल सम्वत ११४२ या लसताय् नेवाः जातीय महासंघं ग्वसाः ग्वःगु भिंतुना कालबिल ज्याझ्वःया वक्तातयसं बहुलजाती हे नेपाःया म्हसिका व शक्ति जूगुलिइ बः ब्युसें जातिय एकतां हे देययात नं बल्लाकेमाःगु धाःगु खः । ज्याझ्वलय् नवासें महासंघया नायः मनोज नेवाः खड्गीं नेवाः समुदाय दुनेया बहुजातीया बहुधर्म, बहुसंस्कृति हे नेपाल राष्ट्रया तकं शक्ति व पहिचान खःगु धासें समुदायया विविधतां जाःगु शक्तियात संगठित यानाः महासंघ गठन यानागु जानकारी बियादिल । ‘नेवाः समाजय् थीथी जातजाति, धर्म, संस्कृति दु । थ्व दक्वं विविधतायात छगू हे दबुलिइ संगठित यानाः विविधताय् एकता यायेगु जिमिगु आज्जु खः । थुकी सकसितं संगठिट जुइत आह्वान यानाच्वना’ खड्गीं धयादिल । दक्वं जातीय संघसंस्थाया प्रतिनिधित्व यानाः थःगु बिचाः तयेगु झ्वलय् राजोपाध्याय समाजया नायः संजय शर्मा राजोपाध्यायं महासंघं देयन्यंकया नेवाः जातीय संघसंस्थातयत संगठित यासें समुदाय व देयया विकासय् तिबः बीमाःगु बिचाः तयादिल । थीथी जातीय संस्थातय्सं थवंथवय् सहकार्य व ग्वाहालि यासें थःथःगु समस्या ज्यंकाः बल्लाःगु समाज निर्माणय् जायेमाःगु राजोपाध्यायया छ्याता खः । ज्याझ्वलय् महासंघया लोगो तकं सार्वजनिक याःगु खः । लिसें, संचारकर्मी अले च्वमि पदम श्रेष्ठं च्वयादीगु ‘जातजाती र संघीयता : कति ठिक कति वेठिक’ सफूया नं लोकार्पण जूगु खः । महासंघया नायः खड्गीलिसें थीथी जातीय संस्थाया नायःपिन्सं मंकाः कथं महासंघया लोगो व सफू सार्वजनिक यानाद्यूगु खः ।","  २०७८ कार्तिक ८, सोमबार "
न्हूदँया लसताय् घोषक संकिपाया प्रचारात्मक  भिंतुना ज्याझ्वः,"नेपालसम्बत कथं न्हूदँ ११४२ न्ह्यःने वलिसे न्हूदँया लसताय् थीथी ज्याझ्वः जुया वया च्वंगु दुसाः थ्वहे झ्वलय् चिराग फिल्मस्या ब्यानरय् निर्माण जूगु एतिहासिक बुद्धकालीन नेपालभाषाया संकिपा घोषक पाखें  नं न्हूदँ ११४२या लसताय् भिंतुना कालबिल ज्याझ्वः लिसें च्यापान ज्याझ्वः यागु दु । विशाल बजारय् च्वंगु बेन्टो लाउन्ज एण्ड बारय् वंगु शनिबार जुउगु ज्याझ्वः उगु संकिपाया निर्माता रोशन बज्राचार्यया सभापतित्वय् जुउगु खः । थथे छगू औपचारीक ज्याझ्वः याना भिंतुना कालबिल याःगु ज्याझ्वलय् थी थी संघसंस्थाया उपस्थीति नं दुगु खः । भिक्षु महास्थविर तपस्वी भन्ते  मूपाहाँसुइ जूगु ज्याझ्वलय् ईलोहं प्रकाशनया प्रबन्ध निर्देशक नरेशवीर शाक्यं घोषक  संकिपा नेपालभाषाया  संकिपा जुगु व बुद्ध दर्शन दुगु कारण झीसं थुगु  संकिपा स्वये हे माः धकाः बिचाः प्वंकादीगु खःसा थःम्हं हे  संकिपा वा छुं नं बिषय मस्वयेकं मेपिंसं धाःगु खँयात पत्याः यानाच्वने मज्यु धकाः बुद्ध शिक्षा नं लुमंका ब्यूगु खः । ज्याझ्वलय् बज्राचार्य समन्वय परिषदया नायः अनाररत्न बज्राचार्यं बुद्धधर्मया प्रचारया हेतु घोषक संकिपाया कुतः तसकं हे च्वछाय् बहजू धकाः तारिफ यानादीगु खः । ज्याझ्वलय् शाक्य समाजपाखें डा. लक्ष्मण शाक्य, परम्परागत बौद्धधर्म संघ पाखें दयानन्द शाक्य, ज्ञानमाला भजन पाखें पुर्णकाजी ज्यापू, बज्राचार्य क्लब पाखें ज्योति बज्राचार्य, वरिष्ठ सिने पत्रकार बिजयरत्न असंबरे व मूपाहां तपश्वी भन्ते नं नुगः खँ तयादीगु खः । ज्याझ्वलय् वरिष्ठ कलाकार एवं घोषक प्याखँया प्रतिनिधीत्वयाना राजेन्द्र मान शाक्यं लसकुस यानादीगु खःसा   संकिपाया निर्देशक अमृतचन्द्र श्रेष्ठं नेपालभाषाय्  संकिपा दयेकेगु धैगु फिइ लः तयेगु सरह धका बय्बय् यानातःगु खँ सत्य मखु । थःपिंसं मेहेनत याना वन धाःसा लगानी लिसें लवः नं काये फइ धकाः खँ तयादिल । पाहांपिं सकसितं प्याखँया मेम्ह निर्माता प्रेमा शाक्यं लसकुश याना खादा न्येकादीगु खः ।  घोषकया प्रिमियर अशोजया ९ गते जूगु खःसा  संकिपा मेगु शो वइगु कार्तिक २७ गते अष्ट नारायण हल, बालाजुइत्यंगु दु ।","  २०७८ कार्तिक ८, सोमबार "
येँ महानगरपालिकाया स्वन्ति लक्षित अनुगमन ,"येँ महानगरया ‘बजार व्यवस्थापन तथा उपभोक्ता हित संरक्षण समितिं’ थौं चाबहीया निगू मरि पसःयात जरिवाना पुइकूगु दु । अनुगमनया झ्वलय् गुप्ता एण्ड गुप्ता स्वीट्स एण्ड चाटयात १० हजार तका व पूजा स्वीट हाउसयात २० हजार तका जरिवाना पुइकूगु खः । दर्ता अनुमति मकाःसे, दर्ता जूगुलिइ नं नविकरण मयाःसे कारोवार यानाच्वंगु, गुणस्तर मापदण्ड पूमवंकूगु धासें उगु पसःतयत जरिवाना पुइकूगु खः । उगु पसलय् स्वास्थ्य मापदण्ड मल्यूगु, भुथूया यचुपिचुइ ध्यान मब्यूगु, म्याद फूगु नसाज्वलं म्यूगु, अनुमति मकाःसे मरिचरिया प्याकेजिङ् यायेगु याःगु खनेदुगु कृषि विभाग प्रमुख अअले निरीक्षण अधिकृत हरिबहादुर भण्डारीं धयादिल । पूजा स्वीट हाउसय् मिति फूगु २५० ग्राम तौलया हल्दिराम ब्राण्डया ५८ प्याकेट जफत याःगु दु । अथे हे, गुप्ता स्वीट एण्ड चाटय् हल्दिराम ब्राण्डया हे २५ प्याकेट व ४सः ग्रामया २० प्याकेट जफत याःगु दु । अनुगमनया हे झ्वलय् सन्तोष स्वीट्सय् छ्यलाच्वंगु करीव ५ लिटर नयेत अयोग्य चिकं नष्ट याःगु दुसा म्याद फूगु सोन पापडि ९ प्याकेट, मूया केँ ७ प्याकेट, विकिनी पञ्जावी तड्का ४ प्याकेट, विकिनी भुजिया ४ प्याकेट, विकिनी मिक्स ९० प्याकेट जफत याःगु दु । अनुगमन याःम्ह खाद्य प्रविधि तथा गुण नियन्त्रण विभागया खाद्य निरीक्षक कौशल ओझां टीवीएम उपकरण छ्यलाः चिकंया गुणस्तर व आइआर थर्मोमिटर छ्यलाः फ्रिज व चिकंया तापक्रम परीक्षण यानादीगु खः । महानगरं नियमनकारी ज्याकूया प्रतिनिधितयत दुथ्याकाः एकीकृत अनुगमन यायेगु योजना कथं थौंनिसें स्वन्ति लक्षित अनुगमन न्ह्याकूगु खः ।","  २०७८ कार्तिक ८, सोमबार "
आसकुतिया निगुलिं शो हाउसफुल ,"वइगु १३ गते शनिबाः क्यनेज्या जुइत्यंगु नेपालभाषाया संकिपा आसकुतिया निगुलिं शो हाउसफुल जूगु दु । शनिबाः सिटिसि मल, सुन्धारा येँय् सुथय् ११ः०० ताः व न्हिनय् २ताः ईया लागिं तयातःगु निगुलिं शोया दक्वं टिकट विक्रि जूगु संकिपा निर्माण पक्षं जानकारी ब्यूगु दु । निगुलिं शोया दक्वं टिकट विक्रि जुइधुंकाः अझ नं टिकटया माग वयाच्वंगु दनिगु संकिपाया नायः सुरज व्यन्जनकारं जानकारी बियादिल । टिकटया माग अझं वयाच्वंगुलिं ४ः०० ताः इलय् मेगु तगू शो नं तःगु दु । आयाम फिल्म्सया ब्यानरय् दयेकूगु संकिपा आसकुतिया वइगु शनिबाः सिटिसि मलय् भिआइपी शो तःगु खः । द्वःछि तकाया टिकटय् लन्चलिसें संकिपा क्यनेत्यंगु खः । कोभिड संक्रमणया जोखिमया अवस्थायात ध्यानय् तयाः व्यवस्थित रुपं सिमित ल्याखय् जक स्वकुमि तयाः संकिपा क्यनेत्यनागु निर्माण पक्षं धाःगु दु । ","  २०७८ कार्तिक ९, मंगलबार "
नेपालसम्बत यात लेटरप्याडय् व मन्त्रिपरिषदया माइनेटय् छ्यलेत  प्रम देउवाया आदेश,"    प्रधानमन्त्री शेरबहादुर देउवां नेपाःया मौलिक राष्ट्रिय सम्बत नेपाल सम्बतयात प्रधानमन्त्रीया लेटरप्याडय् छ्यलेगु व मन्त्रिपरिषदया मुँज्यां याइगु थीथी निर्णयया निर्णय पुस्तिकाय् नेपाल संवतयात नं छ्यलेगु खँ तःधंगु मजूगु बिचाः प्वंकादीगु दु । वय्कलं उगु विचाः  सोमवार नेपाल सम्बत राष्ट्रिय न्हूदँ समारोह समिति ११४२ या नायः निरञ्जनरत्न शाक्यया नेतृत्वय् न्हूदँ समारोह समितिया दुजःपिं दुथ्याःगु प्रतिनिधि मण्डललिसे प्रधानमन्त्री निवास बालुवाटारय् नापलासें प्वंकादीगु खः । प्रधानमन्त्री देउवां थथे थःगु विचाः प्वंकेगु लिसें थः स्वकीय सचिवयात तत्काल थ्वबारे विचाः यानाः ज्या न्ह्याकेत उजं बियादीगु खः । नेवाः न्ह्यलुवाःलिसें नेपाल सम्बत आन्दोलनया अग्रज मल्ल के. सुन्दरं प्रधानमन्त्री देउवायात नेपाल संवत् ११४२ न्हूदँया लसताय् व वय्कःया कार्यकालय् म्होति नं प्रधानमन्त्रीया लेटरप्याडय् नेपाल सम्बत छ्यलेत, मन्त्रिपरिषदया निर्णय पुस्तिकाय् नेपाल सम्बत नं च्वयेत व नेपाःया नोटय् नेपाल सम्बत तयेत इनाप यानादीगु खः । थथे नेवाः न्ह्यलुवाः सुन्दरं यानादीगु इनापयात कयाः तत्काल हे प्रधानमन्त्रीं निगू ज्या यायेगु कथं सकारात्मक विचाः प्वंकादीगु खः ।समारोह समितिया नायः निरञ्जनरत्न शाक्यं न्हूदँया लसताय् थ्वहे वइगु कछलाथ्व पारु (कार्तिक १९ गते) शुक्रवाः येँया बसन्तपुलिइ जुइगु भिन्तुना सभाय् मूपाहाँ कथं ब्वति कायेत इनाप यानादीगु खःसा प्रम देउवां थःपिं उगु सभाय् वयेगु बचं बियादीगु खः । अथेहे, समारोह समितिंं लःल्हाःगु नेपाल संवतयात कयाः ध्यानाकर्षण पौयात नं प्रम देउवां सकारात्मक रुपं कयादीगु खः ।नायः शाक्यया नेतृत्वय् समारोह समितिया सल्लाहकार, पूर्वमन्त्री, सांसद भिमसेनदास प्रधानं नं प्रम देउवायात नेपाल संवतया महत्व व जनस्तरं थ्व संवतयात कयाः यानाच्वंगु अभियानयात कयाः जानकारी बियादीगु खः । समारोह समितिया दुजः नविन मानन्धरं न्हूदँ ११४२ या पाखें औपचारिक रुपं प्रधानमन्त्रीयात ध्यानाकर्षण पौ ब्वनाः न्यंकादीगु खः ।","  २०७८ कार्तिक ८, सोमबार "
नेपाली गायकया जापानी म्ये पितब्वज्याय् ज्ञानु राणायात सम्मान,जापानय् च्वना वया च्वंम्ह नेपाःया गायक बज्र गुरुङया छपू जापानी म्ये आइताकु नारु या म्युजिक भिडयो बिहिवार छगू ज्याझ्वःया दथुइ पितब्वज्या जुउगु दु ।   थ्व म्ये गायक गुरुङं हे च्वयादीगु व लसय् हनादीगु म्ये खः । नांजाम्ह संगीतकःमि नाट्य कला प्रज्ञा प्रतिष्ठानया पूर्व उप कुलपति शम्भुजित बास्कोटा मूपाहाँ कथं झायादीगु उगु म्येया पितब्वज्या ज्याझ्वः वर्ल्डवाइड मिडिया नेटवर्कया ग्वसालय् जुउगु खः । ग्वसाखलःया कजि रामकृष्ण श्रेष्ठया सभानायसुइ जुउगु उगु ज्याझ्वलय् नेपाःया नांजाम्ह गायिका ज्ञानु राणायात सम्मान नं याःगु खः ।   पितब्वज्या ज्याझ्वलय् ग्वसाखलःया कजि रामकृष्ण श्रेष्ठं लसकुस यानादीगु खः । ज्याझ्वलय् थःगु नुगःखँ तयेगु झ्वलय् गायक गुरुङं थःगु कर्मथलो जापान खःसां जन्मभुमि नेपाःयात सदां लुमंका च्वना धका धयादिल । मूपाहाँ बास्कोटां थःम्हं संसारया आपालं देश चाहुले धुनागु धका धयादिसे जापान धाःसा आः तक मथ्यंनि धका धयादिल ।   ज्याझ्वलय् उगु म्येया कलाकार व प्राविधिक या नापनापं सन्चारकःमि पिन्त नं मतिनाया चिं देछागु खः । युवा पुस्ताया नांजाम्ह संगीतकःमि सुरेन्द्र श्रेष्ठया सुर मेलोडी स्टुडियोस रेकर्ड जुउगु थ्व म्येया म्युजिक एरेन्ज दिपेश सिंहं यानादीगु खः । गायक बज्र गुरुङलिसे नम्रता सापकोटां अभिनय यानादीगु थ्व म्येया कोरियोग्राफर निशिला शाक्य खःसा थुकिया किपालुमि व निर्देशन अमृत सुनवारं यानादीगु खः । ,"  २०७८ पौष २३, शुक्रबार "
""" नेवाः सांस्कृतिक  ज्ञानकोश""तयार याये निंतिं अभिमुखीकरण ज्याझ्वः सम्पन्न","नेवाः वाङमय ख्यःया छगू प्राज्ञिक संस्था कथं निस्वनातःगु नेपालभाषा एकेडेमीपाखें नेवाःतयगु विविध विषययात कयाः छगू तःधंगु "" नेवाः सांस्कृतिक  ज्ञानकोश"" दयेकेगु ग्वसाः न्ह्याना च्वंगु दु ।  येँ महानगरपालिकाया आर्थिक ग्वाहालिइ तयार जुइगु उगु बृहत ज्ञानकोश दयेकेगु खँय् विज्ञपिं व दुजःपिनि दथुइ छगू  अभिमुखीकरण ज्याझ्वः जुउगु दु  ।  नेपालभाषा एकेडेमीया भाइस चान्सलर बाखं च्वमि यज्ञरत्न धाख्वाःया पाखें त्वाःदेवाय् मत च्याका उलेज्या जुउगु उगु अभिमुखीकरण ज्याझ्वलय् इतिहासविद् डा त्रिरत्न मानन्धरं ज्ञानकोष गुकथं न्ह्याकेगु धइगु खँया कार्यपत्र न्ह्यब्वःयादीगु खःसा  साहित्य समालोचक प्रा प्रेमशान्ति तुलाधरं नेपालभाषा च्वयेगु छुं नियमया ज्यापौ  न्ह्यब्वःया दिल ।  अथेहेतुं एकेडेमीया सदस्य सचिव मल्ल के सुन्दरं नेपालभाषा सांस्कृतिक ज्ञानकोश परियोजना कार्यविधि न्ह्यब्वःयादीगु खः ।  उगु अभिमुखीकरण ज्याझ्वलय् संस्कृतिविद् डा चुन्दा बज्राचार्यं व्यक्ति म्हसीकायात कया थःगु ज्या पौ न्ह्यब्वयादिल । ज्याझ्वलय् न्ह्यब्वःगु ज्यापौ यात कया बृहत छलफल जुउगु अभिमुखीकरण ज्याझ्वः धुंका आः "" नेवाः सांस्कृतिक  ज्ञानकोश"" या तयारीइ छपला अझ न्ह्यावंगु खँ धका धासे ज्याझ्वःया सभानायः यज्ञरत्न धाख्वाःजुं थ्व वृहत अभियानय् थःथःगु पाखें फूचाःगु ग्वाहालि यानादिइत सकसित इनाप यानादीगु दु ।","  २०७८ पौष २५, आइतबार "
मातृभाषा शिक्षाविद् तुलाधरयात मातृशोक ,मातृभाषा शिक्षाविद्लिसें नेवाः बस्ती नेवाः स्कूल अभियानया संयोजक दिपक तुलाधरया मां हेराशोभा तुलाधर मन्त । वय्कः ९४ दँया बैंशय् म्हिगः बहनिइ मदुगु खः । मदुम्हेसिया अन्त्येष्टि थौं शोभा भगवतीया न्ह्यःने कर्णदीपय् क्वचाःगु दु । मदुम्हेसित चीधिकःम्ह काय् दिपक तुलाधरं मि तयादीगु खः । वंगु आइतबाः तिनि १०म्ह गुरुजुपिन्त पंजरां बियाः वयकःया ९४ दँया बुदिं हंगु खः । मदुम्ह तुलाधरयात उसाँय् सम्वन्धि खास छुं हे समस्या धाःसा मदुगु तर उमेरया हे कारणं वय्कःया निधन जूगु खँ काय् दिपक तुलाधरं कनादिल । लच्छि ति न्ह्यः पिसाब सम्वन्धि इन्फेक्सनया समस्या खनेदुगु खःसां उगु समस्या लने नं धुंकूगु वयकलं धयादिल । मदुम्ह तुलाधरया स्वम्ह काय् व निम्ह म्ह्यायपिं दी । शिक्षाविद् दिपक तुलाधर वयकःया चीधिकःम्ह काय् खः ।,"  २०७८ पौष २३, शुक्रबार "
उपन्यासकार निलम कार्की निहारिकायात गंकी धुस्वां–बसुन्धरा पुरस्कार,"   नेपालभाषाया न्हापांम्ह उपन्यासकार धुस्वां सायमिया लुमन्तिइ निस्वनातःगु गंकी धुंस्वां–बसुन्धरा प्रतिष्ठानपाखें  थुगुसिया गंकी धुस्वां–बसुन्धरा पुरस्कार खस नेपाली भाषाया  उपन्यासकार निलम कार्की निहारिकायात बिइगु घोषणा यागुखःसा थुगुसिया धुस्वां साय्मि सिर्जना पुरस्कार वरिष्ठ कलाकार गोविन्दलाल सिं डंगोलयात बिइगु निर्णय याःगु दु ।  गंकी धुंस्वां–बसुन्धरा प्रतिष्ठानया अध्यक्ष डा. अरुण साय्मिया नायसुइ च्वंगु बैठकं थ्व खँ क्वछिउगु खः ।  नेपालभाषाया न्हापांम्ह उपन्याससम्राट धुस्वां साय्मि व वयकया जहान बसुन्धरा मानन्धरया नामं निस्वनातःगु उगु सिरपा नेपाः दुनेया विविध भाषाया उपन्यासकारपिन्त निदँय् छक्वः बिइगु यानावया च्वंगु खःसा धुस्वां साय्मि सिर्जना पुरस्कार संगीत व कला क्षेत्रया श्रष्टापिन्त बिया वया च्वंगु दु । निगुलिं सिरपाय् ५०,००० (न्येयद्वतका दाँ)  व ताम्रपत्रपाखें हनिगु खः । सिरपा क्वछिइ निंतिं निगु बिस्कं सिफारिस समिति गठन यानातःगु दु । उकि मध्ये  गंकी धुस्वां बसुन्धरा पुरस्कार क्वछिइ निंतिं सात्यिकार विमल भौकाजीया कजिसुउ कवि नवीन चित्रकार व कवयित्री प्रतिसरा साय्मि दुजः कथं तयातःगु दुसाः र धुस्वां साय्मि सिर्जना पुरस्कार क्वछिइ निंतिं वरिष्ठ कलाकार हरिप्रसाद वैद्यया कजिसुइ युवा कवि सुरेश किरण मानन्धर व कवयित्री प्रतिसरा साय्मि दुजः कथं दु । गंकी धुस्वां–बसुन्धरा पुरस्कार नेपालभाषा, खस नेपाली रव नेपाःया विविध भाषाया उपन्यासकारपिन्त पालंपा बिइगु यानावया च्वंगु दु। निदँय् छक्वः घ्यःचाकु संल्हु  माघ १ गते छगू तःजिगु ज्याझ्वःया दथुइ लःल्हायेगु यानावया च्वंगु दु ।उपन्यासकार धूस्वां  सायमिया नां गोविन्दबहादुर मानन्धर खः । वयकः  ने.सं.१०५० बछालागाः एकादशी कुन्हु जन्मजूम्ह  वयकलं  नेपालभाषा,नेपाली ,हिन्दी व अंग्रेजी भाषाय् थःगु कलम न्ह्याकादीम्ह खः ।  वयकःया च्वज्या बिषयवस्तु कविता, बाखं , प्याखं व उपन्यास खः । वयकःया कीर्तिया खँ ल्हाना वनेबलय् न्हापां  ल्वापु बाखं , धर्मोदय , ३/३१ ने.सं.१०७० स पिदंगु खः ।अथेहेतुं न्याफोस्वां बाखं मुना ,ने.सं.१०७०, त्रिवेणी प्याखं मुना ,ने.सं.१०७२, मूस्वां चिबाखं ,ने.सं.१०७४ ,  मिसा उपन्यास ने.सं.१०७४  स पिदंगु खःसा थ्व उपन्यास श्रेष्ठ सिरपा त्याकेत ताःलागु ख । ब्वाला (बाखं ),ने.सं.१०७४ , ह्याउँ निभाल (प्याखं) , ने.सं.१०७६ ,.मतिना (उपन्यास ) , ने.सं.१०७७ , पासा (उपन्यास ) ने.सं.१०७८ , श्रेष्ठ सिरपाःलाःगु गंकी (उपन्यास) , ने.सं.१०७८ ,( पल्पसा उपन्यास ) ,ने.सं.१०७९ , मय्जु (उपन्यास) , ने.सं.१०८६ , फिसःया लिसः(उपन्यास) ,ने.सं.१०८६ , माखा (उपन्यास),ने.सं.१०८९ , जि भ्वातिंजि सतः(उपन्यास) ,ने.सं.११०० ,अगति (उपन्यास) ,ने.सं.११०२ ,निभाः(उपन्यास),ने.सं. ११०५ , मंगा (उपन्यास),बि.सं.२०४७ ,धूस्वांया कविता ,ने.सं.१११६ खः ।   वयकलं वेँ सफू सम्पादन ने.सं.१०७१ यानादीगु दु ।थुकथं हे वयकलं श्रेष्ठ सिरपाः ने.सं.१०७४ ,१०७८ सः कयादीगु दु । अथेहे  वयकलं  साहित्य सुता , ने.सं.१०९५ ,(२).भाषा थुवाः ने.सं.१११८ सालं विभूशित याःगु दु ।  थुकथं हे वयकलं विभूषणया रुपय्  प्रबल गोरखा दक्षिण बाहु (प्यंगूगु)  उपाधि   कयादीगु दु ।   ","  २०७८ पौष २३, शुक्रबार "
कर्मा व आशिष्माया कर्म घ्यःचाकु संल्हु निसें वइगु,"नेवाः फिल्मख्यलय् बुद्धकालिन बाखनय् संकिपा छगू धुंका मेगु पिहाँ वया च्वंगु दु । थ्वहे भझ्वलय् नेवाः संकिपाख्यलय् ताः ई न्ह्यःनिसें चर्चाय् वया च्वंगु नेवाः संकिपा कर्म आः घ्यःचाकु संल्हु निसें यल ग्वार्को या गुण हलय् क्यनिगु जुउगु दु ।  गुण सिनेमाया दिजेन्द्र शाक्यं निर्माण याःगु कर्म बुद्ध कालिन बाखनय् आधारित संकिपा खः । थ्व संकिपाया या निर्देशन रामकृष्ण खडगीं यानादीगु खः ।  थ्व सिबें न्हापा पटाचारा व कृषा गौतमी नं निर्देशन यानादीगु खः ।  कर्म संकिपाय् नेपाः या लोकंह्वाम्ह हिरो कर्मा व लोकंह्वाम्ह हिरोइन आशिष्मा नकःमि  ,  वत्स शाक्य या  नापनापं ख्यालिजुजु मदनकृष्ण श्रेष्ठ,नारायण देवी प्रधान,अन्नपुर्णेश्वरी श्रेष्ठ,कृष्णभक्त महर्जन,लुनिभा तुलाधर  ,  रुमन नोशी , संघरत्न शाक्यया नापनापं यमन श्रेष्ठ व रजनी खडगी पिनिगु मूभुमिका दु ।  थ्व कर्म संकिपाया सह निर्माता दिप्रश  शाक्य,म्ये च्वमि रामकृष्ण खडगी व राजु तुलाधर ,सह निर्देशन राजन शाही , संगीत  राजु तुलाधर , रामकृष्ण खडगी व बालकृष्ण बंशी ,  पार्श्वसंगीत व   सम्पादन बालकृष्ण बंशी , किपालुमि लुजः सिंह  खः ।","  २०७८ पौष २६, सोमबार "
हर्षरत्न—लक्ष्मीप्रभा लुमन्ति दिवस व उदाय् म्युजियमया बुसादँ हन,"हर्षरत्न—लक्ष्मीप्रभा लुमन्ति दिवस व उदाय् म्युजियमया बुसादँ शनिवाः ध्यःचाहु सन्हुया दिनय् असंया उदाय् छेँय् हंगृु दु ।  येँ महानगरपालिकाया मेयर विद्यासुन्दर शाक्यया मूपाहांसुइ जूगु थुगु ज्याझ्वलय् उदाय् छेँया छेँ थुवाःपिं हर्षंरत्न तुलाधर व लक्ष्मीप्रभा तुलाधरपिनिगु किपाय्  मूपाहां पाहांपिन्सं स्वांमा क्वखाय्का वयकपिन्त श्रद्धान्जलि देछागु खः  ।  थुगु ज्याझ्वलय् उदाय् समाजया न्वकु डा.प्रेमरत्न स्थापितजुं  उपस्थित सकसितं लसकुस यायेकथं न्वचु  बियादीगु खः ।  उदाय् समाजया मूदुजः सुमित्रा तुलाधरं न्ह्याकादीगु थुगु ज्याझ्वलय् ज्याझ्वःया मूपाहां येँ महानगरपालिकाया मेयर  शाक्यजुं येँ महानगरपालिकां सम्पदायात संरक्षण यायगु मनसुवाकथं सम्पदा कःघाना दयकेगु ज्या याना बलय् थीथी कथंया पंगःत वयाच्वंगु खँ न्ह्यःथनादिसें  बांलागु मनं ज्या याना वनेगु् यानावन धाःसा सुं नाप नं ग्यायमालि मखु धैगु धारणा तयादीगु खः ।  उगु लुमन्ति दिवस व उदाय् म्यूजियमया बुसादँया ज्याझ्वलय् उदाय् म्यूजियमया कजि डा.सुमन कमल तुलाधरं उदाय् समाजं चायकूगु उदाय् म्युजियम उदाय्तयगु जक मखु धयादिसें थुकियात विस्तारं सकल नेवाःतय्गु संस्कृतियात न्ह्यब्वयेगु जुइ धका नं धयादिल ।  थुकथं हे ज्याझ्वलय् सभापतिया थासं उदाय् समाजया नायः डा.रुपज्योति कसाःजुं थःगु नुगः खँ प्वंकेगु झ्वलय् झी नेवाःतय्गु कला, संस्कृतिया नाप नापं झीगु मांभाय्या रुपय् दुगु नेवाः भाय्यात गथे याना संरक्षण याना वनेमालि धकाः नं बिचाः याय्माःगु खँ कनादिल ।  नापं वयकलं ल्हासा नेवाःतय्गु बारे नं खँ कनादीगु खःसा थःम्ह ल्हासाय् यानागु व्यापारया लुमन्ति नं न्ह्यथना दीगु खः ।  ज्याझ्वलय् मूपाहां भाजु मेयर शाक्यजुं उदाय् म्यूजियमया भर्चुअल रुपं चाहुले ज्याया नं उलेज्या यानादीगु दु । थु्कथं हे उगु ज्याझ्वलय् उदाय्तसें ल्हासाय् वना व्यापार याःवंलय्या आपालं महत्वपूर्ण किपा व भ्वंत न हयातःगु खः । ल्हासाय् उदाय्तसें गुकथं व्यापार याइ धैगु बारे छगू कुथि हे चायका तःगु तकं अन ब्वयातःगु खः । ज्याझ्वःया मूपाहां मेयर भाजु शाक्यजुयात म्यूजियमया कजि डा. सुमन कमल तुलाधर व सिद्धार्थमान तुलाधरपिन्सं स्वयम्भू ल्ह्वंबलयया  व ल्हासाया थीथी पक्षया बारे कनादीगु खः । उदाय् छेँया रुपय् उदाय् समाजया असंय् च्वंगु थुगु छेँ स्वर्गिय हर्षरत्न तु्लाधर व लक्ष्मीप्रभा तुलाधरपिनिगु खः । लिपा वय्कःपिनि हकवालापिं पद्मज्योति कसाः, डा. रुपज्योति कसाः व दानरत्न तुलाधरपिन्सं थुगु छेँ उदाय् समाजयात दान यानादीगु खः । अन हे उदाय्तय्गु गुंगु थरया झिगू खलः पुचःपिनिगु म्हसीका ब्वय्कथं उदाय् छेँय् उदाय् म्यूजियम चाय्कातःगु दु । थुगु म्युजियमय् गुंगू थरया झिगू खलः पुचः कंसाकार, असं तुलाधर, न्यत तुलाधर, स्थापित, ताम्राकार, सिन्दुराकार, बनिया, सिख्राकार, शिलाकार व सेलालिकपिनिगु परम्परागत लजगाया चिं खनेदइकथं उदाय्तय्सं छ्यला वयाच्वंगु हलंज्वलंत ब्वयातःगु दु । थुगु उदाय् म्युजियमया  वि सं २०७० सालय् ध्यःचाकु सन्हु कुन्हु  मूपाहां शताब्दि पुरुष  संस्कृतिविद् डा.सत्यमोहन जोशी, उदाय् समाजया संरक्षकद्धय कुलवीरसिंह तुलाधर व दव्यमानसिंह तुलाधरजुपिन्सं मंकाःरुपं   उलेज्या यानादीगु खः ।  समाचार स्रोत सुगतरत्न सिन्दुराकार","  २०७८ माघ १, शनिबार "
छन्त खनेवं थःत लोमं धका धाल मोहनकृष्णं,"ताः ई न्ह्यःनिसें गीतसंगीतया ख्यलय् पलाः न्ह्याकावया च्वंम्ह मोहनकृष्ण श्रेष्ठ या छपू न्हुगु म्ये "" छन्त खनेवं थःत लोमं "" या म्युजिक भिडियो याकन पिदनिगु जूगु दु ।  थ्व म्येया शुटिङ्ग नकतिनि क्वचाःगु दु । ख्वपया सुर्य विनायक  गुण्डु व  यल  ईमाडोल  जःखः शुटिङ्ग जूगु थ्व म्येया किपालुमि व छ्याय्फ्वायकःमि  सोहन मानन्धर खःसा  म्युजिक भिडयोया निर्देशन   राजेशमान सिं जुं यानादीगु खः ।  नीदँ नीनिदँ न्ह्यः  "" मिखा मिखा ल्वाइबले न्हिले मते "" म्युजिक भिडियो दयेका थ्व ख्यलय् पलाः न्ह्याकादीम्ह निर्देशक राजेशमान सिं थ्व ख्यलय् पलाः क्वातुका च्वंम्ह कलाकःमि खःसा वयकया निर्देशनय् हिसिमदु , भद्रगोल , लिबाय् धुंका थेंज्यागु नेवाः संकिपा नं दयेकादी धुंकल ।  अथेहेतुं गायक मोहनकृष्ण श्रेष्ठया नं "" वा वल फय् वल ""  नाप नापं आपालं म्ये पिदने धुंकुगु दु । वयक पिनिगु कुतलय् पिदने त्यंगु "" छन्त खनेवं थःत लोमं "" या म्युजिक भिडियो दुने नांजाम्ह हुलाप्याकःमि व कलाकार आराध्य लक्ष्मी खडगीया या नापं बिरेन्द्र वीर शाक्य  मोडल जुया म्हितुगु दु । सुमन चित्रकारं च्वयादीगु थ्व म्ये  संगीतकार सुमन कपालीं लसय् हनादीगु खः ।  थ्व म्येया शुटिङ्ग व एडिटिंग या सकतां ज्या क्वचाये धुंकुगु दुसाः थुकिया म्युजिक भिडियो याकन हे पिदनिगु जूगु दु ।","  २०७८ माघ १, शनिबार "
कीपुलिइ झिंनिक्वःगु नेवाः एकता दिवस न्यायकल ,"झिंनिक्वःगु नेवाः एकता दिवस थुगुसिइ किपुली तःजिक  न्यायकूगु दु । दँयदसं पोहेलाथ्व नवमि खुन्हु न्यायेका वया च्वंगुलिइ थुगुसिइ  नेवाः देय् दबूया संयोजनय् थीथी भाषिक, जातीय खलः पुचःया उपस्थितिइ  झिंनिक्वःगु नेवाः एकता दिवस किपुली न्यायकूगु खः ।  किपूया न्हूबजाःया ध्वाखाय् मुनाः जुलुसलिसें किपूया पांगाया लाछीइ थ्यंकाः छगू अौपचारिक ज्याझ्वः याःगु खः । उगु ज्याझ्वः  नेवाः देय् दबूया केन्द्रीय नायः नरेश कुमार ताम्राकारया सभानायसुइ न्ह्याःगु खःसा उगु सभाय् सभानायः भाजु नरेश कुमार ताम्राकारं हे लसकुस न्वचु बियादीगु खः ।   वयकलं थःगु लसकुस न्वचूया झ्वलय् नेवाः समुदाय दुने जातीय विविधतालिसें धार्मिक, सामाजिक विविधता जाःगु खँ कनादिसें नेवाः समुदाय राष्ट्रया छगू उच्च समुदाय जूगु विचाः   न्ह्यब्वःयादीगु खः । उगु नेवाः एकता दिवसय् स्थानीय पाठ्यक्रम स्थानीय मातृभाषा नेपालभाषाय् न्हापांगु खुसिइ  सुरुवात याना नेवाः समुदायया नितिं येँय् योगदान बियादीगुलिं येँ महानगरपालिकाया मेयर विद्या सुन्दर शाक्ययात हनापौ देछाया हनेज्या नं याःगु खः ।  थुकथं हे उगु ज्याझ्वलय् कीर्तिपुर नगर सांस्कृतिक संरक्षित क्षेत्र घोषणा याना ऐन तकं दयकेगु ज्या याःगु व स्थानीय पाठ्यक्रम स्थानीय मातृभाषा नेपालभाषाय्  ब्वंकेगु ज्या कीर्तिपुर नगरपालिकाय् शुरु याःगुया कदर स्वरुप कीर्तिपुर नगरपालिकाया मेयर रमेश महर्जनयात नं सम्मान याःगु खः । ज्याझ्वलय् तोखा सांस्कृतिक संरक्षित क्षेत्र विकास समिति निस्वंगु कारण तोखा नगरपालिकाया मेयर प्रकाश अधिकारीयात नं सम्मान यागु खः  ।","  २०७८ पौष २८, बुधबार "
"शर्टफिल्म कासाय् "" पूमवंगु म्हगस "" नापं २० शर्टफिल्म","रामकृष्ण खडगीया निर्देशनय् बालकृष्ण बंशीया ‘पूमवंगु म्हगस’ फिल्मय्र्  कर्मा  व सरिता बज्राचार्य या नापनापं  राजेन्द्रमान शाक्य,प्रमिला मानन्धर व पालिजा मानन्धर खडगीया मूभुमिका दु  नेपाल चलचित्र निर्देशक समाजया कुतलय् कानुन, न्याय तथा संसदीय व्यवस्था मन्त्रालय व युनडीपी जाना मंकाः ग्वसालय् जुया च्वंगु जातीय विभेदविरुद्ध घोषणा गरेका शर्टफिल्म कासाया निंतिं २० फिल्म ल्यःगु दु ।  निर्देशक समाजया महासचिव जनकदीप पराजुलीं जानकारी बियादी कथं खुम्ह दुजः दूगु निर्णायक समूहपाखें  जातीय विभेद व उन्मुलनया उपाययात कलात्मक रुपं न्ह्यब्वयातगु २० नीगु फिल्मयात धेंधेंबल्ला या निंतिं ल्यःगु दु ।  थ्व कासाया निंतिं दुथ्यागु ५६ गु फिल्मय् नेपालभाषाया "" पूमवंगु म्हगस"" या नापनापं थीथी भाय व समुदाय या नीगु फिल्म ल्यःगु खः । थ्व  "" पूमवंगु म्हगस "" या च्वमि व निर्देशक रामकृष्ण खडगी खःसा थुके कर्मा व सरिता बज्राचार्य या नापनापं राजेन्द्रमान शाक्य,प्रमिला मानन्धर व पालिजा मानन्धर खडगीया मूभुमिका दु ।  निर्देशक समाज व युनडीपीया मंका ग्वसालय् जातप्रथा व विभेद न्हंका छ्वयेगु उपाय दुथ्याका स्वंगु मिनेटया  शर्टफिल्म कासा या निंतिं थुकथं फिल्म ल्यःज्या जूगु खःसा थुकिया निंतिं  कानुन न्याय,तथा संसदीय व्यवस्था मन्त्रालयया सह सचिव फणिन्द्र गौतम, निर्माता,निर्देशक , कलाकार नीर शाह, चलचित्र निर्देशक समाजया महासचिव जनकदीप पराजुली , कलाकार लक्ष्मी बर्देवा, ए टु जेड प्रोजेक्ट म्यानेजर वसन्त अधिकारी व युएनडीपीया प्रमुख सूचना अधिकृत कमलराज सिग्देल नापं खुम्हेसियागु निर्णायक मण्डलपाखें नीगु  शर्टफिल्म ल्यःगु खः । थथे ल्यःज्या जूगु फिल्मय् वशिष्ठ प्रधानया ‘दि बास्केट’, सुरेन्द्र प्रजापतिया ‘शून्य’, सुदन सिंह ठकुरीया ‘सेम’, सराना श्रेष्ठया ‘सामना’, रामकृष्ण खडगीया निर्देशनय् बालकृष्ण बंशीया ‘पूमवंगु म्हगस’, हाफटाइम क्रिएसनया ‘पीडा’, रनधीर श्रेष्ठया ‘परी’, राजेश श्रेष्ठया ‘नयाँ जुत्ता’, अतीन श्रेष्ठया ‘म स्वयं नेपाली’ साफुया ‘म म नै हुँ’ आशिष शर्मा पंगेनीया ‘क ख ग घ’ छिन्न मस्ता फिल्मस्षा ‘आइ एम नट ह्युमन’, नगेन्द्र राईया ‘हि इज माई गड’, मेरियन राजभण्डारीया ‘गंगा’ सन्तोष सरकारया ‘फू’, काव्यालय प्रडक्सनया ‘चेत’, विनोद पुडासैनीया ‘भगवान सबैको’ प्रतीक सिंह एन्ड टिमया ‘ब्याटल अगेन्स्ट डिस्क्रिमिनेसन’ शर्मा क्रिएसनया ‘अछोप’, प्रकाश सुब्बाया ‘फ्लावर’ दुथ्याना च्वंगु दु ।  थथे ल्यःज्या जुउगु फिल्म निवाःतक स्वकुमिया अवलोकनया लागिं युएनडिपिया युट्युब व थीथी सामाजिक सञ्जालय् तइगु जूगु दु । सामाजिक संजालय् वःगु प्रतिकया व निर्णायक मण्डलया निर्णय कथं सिरपा क्वछीगु ग्वसाः दुसाः थुके न्हाप लाःगु फिल्मया निगु लख तका, लिउ लाःगु फिल्मयात छगू लख न्येयद्वतका व  लियाँल्यु लाःगु यात न्येयद्वतका सिरपा बिइगु ग्वसाः दु । Reply Forward","  २०७८ माघ ४, मंगलबार "
पुलांगु घातु म्येया न्हुगु भिडियो पिदन,"  नेपालभाषाया संगीतख्यलय्  करुण रसं जागु घातु म्ये धाल कि लोक लसंजागु नेवाः म्हसिका या म्ये कथं कयातःगु दु । विशेष याना नेवाःतयेगु तःजिगु नखः मध्ये छगू पाहाँचर्हे म्ये कथं कयातःगु घातु म्ये न्ह्योखा हाल या म्युजिक भिडियो बुद्ध बार पितब्वज्या जुउगु दु । थ्व म्ये नांजाम्ह कलाकार नगिना जोशी व अकलमान महर्जनं हालादीगु खःसा जनकवि दुर्गालाल श्रेष्ठं न्येयदँ न्ह्यः च्वयादीगु खः । थ्व म्येया बाजं ग्वसाः जिवित जल्मीं ग्वयादीगु खः। रामकृष्ण खडगीया निर्देशनय् तयार जुउगु थ्व भिडियो या पितब्वज्या मूपाहाँ  जनकवि दुर्गालाल श्रेष्ठं याना दीगु खः । नेवाः न्ह्यलुवा पबित्र बज्राचार्य या सभानायसुइ जुउगु उगु पितब्वज्या ज्याझ्वःया मूपाहाँ जनकवि दुर्गालाल श्रेष्ठं त्वाःदेवाय् मत च्याका उलेज्या यानादीगु खः । ज्याझ्वलय् नांजाम्ह म्येहालामि जुजुकाजि रन्जित , पत्रकार विजयरत्न असंबरे, संगीतकार न्ह्यू बज्राचार्य व न्हूदँ राष्ट्रिय समारोह समितिया नायः तिसा बन्जा निरन्जन रत्न शाक्य लगायतं विशेष पाहाँ कथं झायादीगु खः । पितब्वज्या जुउगु म्येया बारे वयकपिन्सं थःथःगु विचाः तयादीगु उगु ज्याझ्वः कलाकार नगिना जोशीया छय् मयजु लुमिला जोशीं लसकुस यानादीगु खः । पितब्वज्या जुउगु म्युजिक भिडियो या किपालुमि रकि महर्जन, छ्याय्फ्वायकःमि बालकृष्ण बंशी ,समा पुजा शाहीं यानादीगु खः । बुद्ध बार जुउगु पितब्वज्याया नापनापं थ्व भिडियो मतिना इन्टरटेंटमेंट या युट्युब पाखें सार्वजनिक यागु दु । थ्व म्येय् नगिना जोशी व अकलमान महर्जन या नापनापं बिजयमान सिंह,सरिता बज्राचार्य व मचा प्याखंम्वः पालिजा मानन्धर खडगीलगायत पिन्सं थीथी भुमिकाय् प्याखं पह कयातःगु दु ।","  २०७८ कार्तिक १०, बुधबार "
श्रीघलय्   हारती अजिमाया देगः या जग स्वन,"श्रीघःबहाया नामं नांजागु श्रीशान्तिघट बज्रधातु चैत्य महाविहारय् च्वंगु हारती अजिमा द्यःया  देगःया पुनर्निमाणया झ्वलय्  जग स्वनेगुज्या मंगलबार जूगु दु ।  काठमाडौँ महानगरपालिका वडा नं २५ श्रीघःबहाया हारति अजिमाद्यःया देगःया येँ  महानगरपालिकाया मेयर विद्यासुन्दर शाक्यं जग स्वनादीगु खः ।  देगः पुनर्निमाणया झ्वलय् जूगु सकतां पुजा विधिया ज्या गुरु यज्ञमानपति बज्राचार्यया नेतृत्वय् गुरुजु दिनेश बज्राचार्य लगायतं पुजा याना वया बिज्यागु खँ श्रीशान्तिघट बज्रधातु चैत्य महाविहार संरक्षण समितिया नायः शुभकाजी शाक्यं जानकारी बियादिल । मङ्गलबार जुउगु जगस्वने ज्याय् उगु श्रीशान्तिघट बज्रधातु चैत्य महाविहारया थायपा आजु सकारात्मक सोचया न्ह्यलुवा नांजाम्ह पर्यटन व्यवसायी कर्ण शाक्यया नं उपस्थिति दुउगु खः ।  देगः पुननिर्माणया निंतिं येँमहानगरपालिकापाखें आर्थिक खर्च याइगु खँ दुसाः थुके  श्रीशान्तिघट बज्रधातु चैत्य महाविहार संरक्षण समितिया उपभोक्ताकातर्फं ५ प्रतिशत दाँ खर्चभारया भाला क्वबिइगु खँ दु ।  जगस्वने ज्या यानादीम्ह मेयर शाक्यं इतिहासयात म्वाका तयेया निंतिं प्राचीन स्मारकया मर्मत, सम्भार, जीर्णोद्धार व पुननिर्माणया ज्यायात येँ महानगरपालिकाया नीतिगत प्रबन्ध, बजेट व कार्यक्रमपाखें जुयाच्वंगु खँ कनादिल । हारती अजिमाया देगः पुननिर्माणया खँय्  मेयर शाक्यं थुगु देगःया सिं पुलाँ जुया दुनेदुनें ध्वगिना वये धुंकुगु  व पःखाः नं  छ्वासुयावःगुलिं परम्परागत निर्माण सामग्रीे छ्यला पूर्ववत स्वरुप व शैलीइ तयार जुइकथं उपभोक्ता समिती , गुठीयार व द्यःपाला शाक्यसंघलिसे सहलह याना पुननिर्माणया ज्या ँ जूगु    न्ह्यथनादिल । उपभोक्ता समितीया पुरन शाक्याया धापु कथं श्रीघःया हारति अजिमाया देगः करीब स्वसःदँ पुलाँगु खःसा थ्व देगःया पुननिर्माण  करीव १ सय ५६ बर्ष न्ह्यः नं जुउगु खँ अभिलेखय् च्वयातःगु दु ।  वि सं १९९० सालया तःभूखाय्या धक्कां छुं मजुउगु देगः  २०७२ बैशाख १२ या धक्कां धाःसा दुनेदुनें स्यनावना च्पंगु खँ नं पुरन शाक्यं कनादिल । जगस्वलने ज्याय् वडा २५ या अध्यक्ष एवं विपद व्यवस्थापन समितिया संयोजक नीलकाजी शाक्य, कार्यपालिका सदस्य रमिताकमल स्थापित सहित जनप्रतिनिधि व संरक्षण समितिया पदाधिकारीनिनिगु  सहभागी दूगु खः  । किपा दिनेश शाक्य","  २०७८ माघ ४, मंगलबार "
नेपालभाषाया न्हापांम्ह गजलकार मोहनकाजी मन्त ,"नेपालभाषा साहित्य क्षेत्रया न्हापांम्ह गजलकार मोहनकाजी मन्त । ७८ दँ दुम्ह वयकः म्हिगः चान्हय् करीब ११ताः ईपाखे थः च्वनाच्वंगु ज्ञानेश्वरया छेँय् हे मदुगु खः । वयकःयात ताः ई न्ह्यःनिसें दम व पिसाब सम्वन्धि ल्वचं कयाच्वंगु दुगु खः । थीथी इलय् वयकःयात शहिद गंगालाल राष्ट्रिय हृदय रोग केन्द्र, सुमेरु अस्पताललिसें थीथी थासय् वासः नं याःगु दुगु खः । वयकःया अन्त्येष्टि थौं पशुपतिइ विद्युतीय शवदाह गृहलय् क्वचाःगु दु । मदुम्ह मोहनकाजीयात वयकःया किजा हरिओम पति (आर.के. निर्मल) राजोपााध्यायं मि तयादीगु खः । साहित्य ख्यलय् मोहनकाजी कथं म्हस्यूम्ह वयकःया धात्थेंया नां लम्बोदर पति राजोपाध्याय खः । वयकलं २०४२ सालय् भचा भचा नामं थःगु याकः च्वसाय् गजल एल्बम पिथनादीगु खः । नेपालभाषाया संगीत ख्यलय् थ्व हे न्हापांगु गजल म्येचाः खः । वयां लिपा याउँक च्वने, भयब्यूगु यौवन लिसें थीथी म्येचालय् वयकलं च्वयादीगु म्येत पिदंगु दु । थौं तिनि सार्वजनिक जूगु राजेन्द्र श्रेष्ठं हालादीगु म्ये ‘मूसःगु अयलाः’ नं वयकलं हे च्वयादीगु खः । ","  २०७८ माघ ११, मंगलबार "
पालिकालिसे समन्वय यायेत मेयर शाक्यया सीसीएमसीयात इनाप ,"येँ महानगरपालिका प्रमुख विद्यासुन्दर शाक्यं संक्रमणया स्वंगूगु लहर न्ह्यानाच्वंबलय् सीसीएमसीं स्थानीय पालिकातलिसे समन्वय मयाःगु धयादीगु दु । येँ मपा वडा २३ झ्वःछेँस्थित लायकूसाःया उलेज्या यासें महानगर प्रमुख शाक्यं थथे धयादीगु खः । न्हापा वःगु समस्या आपसी समन्वयं हे ज्यंकागु लुमंकुसें शाक्यं कोभिडया स्वंगूगु लहरया प्रभाव व्यवस्थापन यायेत सीसीएमसीं पालिकालिसे समन्वय अप्वयेकेमाःगुलिइ बः बियादिल । लायकूसाःया उलेज्याया झ्वलय् शाक्यं संस्कार, संस्कृति, अले सामाजिक व धार्मिक ज्याखँलिसे स्वानाच्वंगु येँया परम्परागत पेशात विस्थापन जुइगु अवस्थाय् थ्यंगु धासें चिन्ता प्वंकादिल । ७२ सालया तःभुखाचं क्षतिग्रस्त जुयाः पुनर्निर्माण लिपा उलेज्या जूगु थुगु लायकूसाः वसन्तपुरस्थित कुमारी छेँयात माःगु चिकं उत्पादन यायेत दयेकूगु धयावःगु दु । अथेजुयाः थुकियात ‘कुमारी साः’ नं धाः । तत्कालीन कुमारी छेँ, तलेजु भवानीया देगलय् च्याकगिु अखण्ड दीप व लायकूयात माःगु चिकं तकं थनं हे छ्वयेगु चलन दुगु खः । ज्याझ्वलय् न्ववासें महानगर उपप्रमुख हरिप्रभा खड्गी श्रेष्ठं विदेशप्रतिया मोहं सांस्कृतिक म्हसीकालिसे स्वानाच्वंगु पेशा विस्थापित जुइगु चरणय् थ्यनेफुगु खतराप्रति सजग जुइमाःगु बिचाः तयादिल । येँ मपा वडा २३ या अध्यक्ष मचाराजा महर्जनं परम्परा, संस्कृति, भाषा, गुथिगहनाया संरक्षणय् थःपिं योजनावद्ध ढङ्गं न्ह्याःवनाच्वनागु दावी यानादिल । थुगु लायकूसाः पुननिर्माणया लागिं २०७६ फागुन २० गते जग तःगु खः । हनुमान ढोका दरबार संरक्षण कार्यक्रमं कार्यान्वयनय् हःगु पुननिर्माण ज्याया लागिं करीव १ करोड १४ लाख तका खर्च जूगु इञ्जिनियर अमित बज्राचार्यं जानकारी बियादिल । थुकिया लागत अनुमान करीव १ करोड ६१ लाख तका याःगु खः । लायकुसाः गुठीया कोषाध्यक्ष श्यामकृष्ण मानन्धरं परम्परागत चालचलन ल्यंकेत समुदाययात येँ महानगरं साथ ब्यूबलय् गौरव महसुस जूगु धयादिल ।","  २०७८ माघ ५, बुधबार "
नेपालभाषाया दोहरी म्ये ‘वयेगु जुल’ म्येया म्यूजिक भिडियो पितब्वज्या,"नेपालभाषाया ऐतिहासिक संकिपा ‘राजमति’या हिरो मणि राजलवट व हिरोइन हिसिला महर्जनं अभिनय यानातःगु नेपालभाषाया दोहरी म्ये ‘वयेगु जुल’ म्येया म्यूजिक भिडियोया पितब्वज्या जूगु दु । अनिल महर्जन व  सरस्वती महर्जनपिन्सं सः बियादीगु म्येया म्यूजिक भिडियो सन्त निरंकारी मण्डल नेपालया उपाध्यक्ष कृष्ण बहादुर पन्थं पितब्वज्या यानादीगु खः । म्येया संगीत संयोजक निरञ्जन महर्जनं नेपालभाषाया परम्परागत दोहोरी म्येय् संगीत संयोजन यायेखनाः लसता पिज्वःगु धासें हाकनं नेवाः समुदाय दुने दोहोरी म्येया परम्पराया थालनी जुगु धयादीगु दु । नेपालभाषाया न्हापांम्ह सिने पत्रकार विजयरत्न असंबरें नेपालभाषाया संगीत क्षेत्रय् पलाः न्ह्याकूपिं कलाकारत प्रतिफलया आश मयाःसे कला क्षेत्रय् निरन्तर रुपं पलाः न्ह्याकाच्वंगुया प्रशंसा यासें आः प्रतिफलया आश जक मयासें पेशागत रुपं हे न्ह्यःने वनेमाःगु ई वःगु बिचाः तयादिल । नेवाः फिल्म सोसाइटीया नायः लिसें संचारकःमि बिराजकाजी राजोपाध्यायं उद्योगी व्यापारी वर्गं थःगु वार्षिक नाफाया छुं प्रतिशत नेवाः कला क्षेत्रया नितिं धकाः फ्यायेफुसा थुगु क्षेत्रया उत्थानया नितिं तःधंगु ग्वाहालि व योगदान जुइगु धयादिल । भिंतुना मन्तव्यया झ्वलय् न्ववासें महालक्ष्मी नगरपालिका ६ वडाया वडाध्यक्ष बासुदेव महर्जनं वडापाखें सिद्धिपुरया मूध्वाखा दयेकेगु ज्या जुयाच्वंगु व नेवाः संग्रहालय दयेकेत गृहकार्य जुयाच्वंगु जानकारी बियादिल । ज्याझ्वलय् म्यूजिक भिडियोया मू कलाकार राजमति हिसिला महर्जन, सिनेमाटोग्राफरलिसें दृष्य सम्पादक व निर्देशक लूजः सिंहलिसें नं थःथःगु नुगःखँ तयादीगु खः । उगु म्यूजिक भिडियो पित ब्वज्या ज्याझ्वलय् वक्तापिन्सं विगतय् नेवाः समुदाय दुने प्रचलनय् दूगु दोहोरी म्येया प्रचलन आः लोप जुयाः वनेधुंकूगु खँय् बः ब्यूगु खः । थुगु म्यूजिक भिडियोलय् हिसिला महर्जन मणि राजलवट, कृषा श्रेष्ठ, अनुप श्रेष्ठपिन्सं अभिनय यानातःगु दु ।","  २०७८ कार्तिक १४, आइतबार "
न्हूदँया सकतां ज्याझ्वः पितबिल,"  नेपाल सम्बत न्हूदँ राष्ट्रिय समारोह समितिपाखें थुगुसिइ न्हूदँ या लसताय् जुइगु सकतां ज्याझ्वः पितबिउगु दु । नेपाल सम्बत न्हूदँ राष्ट्रिय समारोह समिति ११४२ या ग्वसालय्  सोमवाः सुथय् पत्रकार सम्मेलन यासें न्हूदँया सकतां ज्याझ्वः सार्वजनिक याःगु खःसा समारोह समितिया निरञ्जनरत्न शाक्यं न्हूदँ ११४२ या लसताय् येँया बसन्तपुलिइ जुइगु भिंतुना र्यालि व र्याली लिपा जुइगु सभाय् ब्वति कायेत सकलसित इनाप यानादीगु दु । समितिया नायः शाक्यं पत्रकार सम्मेलनय् प्रेस विज्ञप्ति ब्वनाः न्यंकादिसें न्हूदँया लसताय् थीथी ज्याझ्वः यायेगु जानकारी बियादीगु दु । उगु विज्ञप्तिइ थुगुसिनिसें शंखधर दिवस येँया लखुतीर्थया लिसेलिसें शंखधर पार्कय् नं यायेगु खँ न्ह्यथनादीगु दुसा अथेहे, नेपाल सम्बतया नितिं आर्थिक कोषया व्यवस्था यायेगु व नेपाल संवतयात कयाः प्रशिक्षण ज्याझ्वः न्ह्याकेगु खँ नं न्ह्यथनादीगु दु । समितिपाखें पित बिउगु ज्याझ्वः कथं दँय्दसं थें नेपाल संवत न्हूदँया लसताय् भिन्तुना सभा व भिन्तुना र्याली ग्वसाः ग्वयाः वयाच्वंगुलिइ थगुने कोरोना महामारीया हुनिं राज्य याःगु लकडाउनया कारणं भर्चुअल माध्यमं भिन्तुना सभा लिसें बिचा गोष्ठी व साँस्कृतिक ज्याझ्वः ग्वसाः ग्वयागु खः । थुगुसिइ कोरोना महामारीया सक्रमण छुं भचा क्वलानाः वंगुलिं  स्वास्थ्य सुरक्षाया मापदण्ड पूर्णरुपं पालना यानाः नेपाल संवतया न्हूदँ तःजिक हनेगु निंतिं नेपाल संवत न्हूदँ राष्ट्रिय समारोह समिति ११४२ निरञ्जनरत्न शाक्यया नेतृत्वय् नीस्वनेज्या लिसें न्हूदँ तःजिक हनेगु निंतिं च्येम्ह दुजः दुगु समारोह समिति गठन यानाः १५ सदस्यीय सचिवालय समिति नीस्वनेगु ज्या जूगु खँ जानकारी बिउगु दु । समारोह समितिया संचार उपसमितिया ग्वसालय् जूगु उगु पत्रकार सम्मेलन ज्याझ्वः नृपेन्द्रलाल श्रेष्ठं न्ह्याकादीगु खःसा सुभाय् सुजीव बज्राचार्यं देछानादीगु खः ।  ","  २०७८ कार्तिक १५, सोमबार "
यल १६ वडाब्यापि कासाय् संगीतज्ञ मोहनप्रसाद जोशीयात ललितरत्न सम्मान,"ललितपुर महानगरपालिका १६ वडा कलाकार समितिया ग्वसालय् जूगु १६ वडा ब्यापिं म्ये व हुलाप्याखं कासाय् म्येपाखे स्वनिम्हया सक्षमशमा न्हाप सिरपाां त्याकादिलसा हुलाप्याखनय् न्याधःया श्रुयति शाक्यं न्हाप सिरपा त्याकादिल । म्ये कासाय् ल्यू महापालया राधिकाश्रेष्ठं ल्यू व जोमबहाःया यजु शिल्पकारं लियांल्यू सिरपात्याकादिल । हुलाप्याखनय् तःजाःफःया विशाखा शाक्यं ल्यू सिरपात्याकादिलसा झतापोलया एन्जेला शाक्यं लियांल्यू सिरपात्याकादीगु खः । कासाय् म्ये व हुलाप्याखं विधाय् न्हापलाःपिन्त म्हतिं नीन्याद्वः, ल्यूलाःपिन्त म्हतिं झिंन्याद्वः, लियांल्यूलाःपिन्त म्हतिं झिद्वःतकानापं ट्रफी, दसिपौ व ट्रेनिङ प्याकेज त्याकादिलसाटे«निङ प्याकेज सिरपाउत्कृष्ट झिम्हेसित नं लःल्हाःगु जुल । उत्कृष्ट झिम्हय् लाःपिं म्येपाखे पट्कोया बबिन राजोपाध्याय, चल्खुयासिम्रनशाक्य, न्याखाचुकया शैलेश बज्राचार्य, बुबहालया राजेश बज्राचार्य, नकबहिलया जेनिश ज्योतिशाक्य, गाःबहालया सुनिलबज्र्राचार्य व झतापोलया अमिर शाक्यखःसा हुलाप्याखंपाख ेकुमारीपाटीइ च्वनादीम्हश्रेशाश्रेष्ठ, धौगलया विभूषणा बज्राचार्य, न्याखाचुकया उत्पला बज्राचार्य, धपगालया श्रृया बज्राचार्य, बुबहालया नैरात्मा बज्राचार्य, न्याखाचुकया सुयंका बज्राचार्य व कायगुननिया लक्कीमहर्जन खः। वडाया मचाकलाकारपिन्त हःपाबी कथं कासाय् दुथ्याःपिं  झिनिदँ क्वययापिं कासामिपिन्त“भिंतुना सिरपा”लःल्हाःगु उगु  ज्याझ्वmय् थुगु सिरपा म्येपाखे गुदँ दुम्हबुबहालया रिभनमुनि बज्राचार्य व कुलिम्हया झिदँदुम्ह सजेना महर्जन खःसा हुलाप्याखनय् बुबहालया झिंनिदँ दुम्ह निष्ठा बज्राचार्य, महापालया  झिदँयाश्रीजु श्रेष्ठ व न्याधःया च्यादँदुम्ह स्मृति शाक्यं त्याकादीगु खः । कासाय् दकले अप्वः स्वकुमिपिन्सं स्वःगु भिडियो “टप भ्यूज” या सिरपा म्येपाखे चल्खुया सिम्रन शाक्यं त्काकादिलसा हुलाप्याखंपाखे दौबहाःया श्रीजु शाक्यं त्याकादीगु खः । ज्याझ्वलय् संगीत प्रवीण मोहनप्रसाद जोशीयात“ललितरत्न”याउपाधिपाखें छायप्यूसें हंगु खः ।  हनेज्यालिपा थःगु नुगःखँतयादिसें संगीतया विकास व विस्तारय् योगदान यानादीपिन्त हनेगु, थुगु पुस्तायातकलान्ह्यब्वयेत दबू बीगु व न्हूपिं कलाकारपिं मालेगु थें जाःगु थुगु ज्या अतिकं च्वछाय्बहःजू धयादिल । ज्याझ्वःयामूपाहां ललितपुर महानगरपालिकायामेयर चिरिबाबु महर्जनं कलाकारपिनिगु नितिंललितपुर महानगरपालिका १६ वडां याःगु थुगु ज्या महानगर अझतब्याःयानाःयंकेगु खँकनादिल ।  ग्वसाःखलःललितपुर महानगरपालिका वडा १६ अध्यक्षनिर्मलरत्नशाक्यं पुलांगु ऐतिहासिककला, सम्पदाया संरक्षण गुलिमहत्वं जाः, उलि हे महत्वथुगु पुस्तायाकलाकारपिनिगु विकास, व वयकःपिन्तबीमाःगु प्रोत्साहन नं खः धका धयादिल । यलया दरबार क्षेत्रया ऐतिहासि व सांस्कृतिकमहत्वं जाःगु कात्तिदबुलीजूगु थुगु ज्याझ्वलय् लोकं ययेकूपिं कलाकारपिं सुरजवीर बज्राचार्य , भूपेन्द्र बज्राचार्य, नील शाक्य, मोहिद्दिन खान, अमोघवीर बज्राचार्य, अमर चित्रकारं म्ये न्यंकादीगु खःसा कोरियोग्राफर निसिला शाक्यं हुलाप्याखं न्ह्यब्वयादिल । १६ वडाया संचारख्यःयाब्यक्तित्वपि अनुपशाक्य, मञ्जु बज्राचार्य, सलोना बज्राचार्य, प्रलिशा शाक्य, सुरजवीर, अमोघवीरं ज्याझ्वःन्ह्याकादिल ।   ","  २०७८ कार्तिक २१, आइतबार "
दुःख दुःख सकसित दुःख या भिडियो पिदन,"दुःख दुःख सकसित दुख या भिडियो  म्ये संकिपा पिथना ज्याझ्वः पूर्व राजदूत डा= अन्जान शाक्यजुया मू पाहाँसुइ आइतबार विशाल बजारय् बेण्टो रेष्ट्रोय् जुउगु दु । संसार दुने अनेक कथंया सुख दुःखत दै च्वनी  अले दुःखया निवारण व सुखया अनुभूति यायेगु नं यक्को लंपू दयाच्वनी दुःख छाय जुइ  सुख गन प्राप्त जुइ धैगु भगवान बुद्धया दर्शनयात लिधंसा कया बरिष्ठ म्ये च्वमि संघरत्न शाक्य च्वयादीगु खः । थ्व म्ये मिनर्वा शाक्य बज्राचार्य या सलय् रेकर्ड जुया वयक पाखेंहे थ्व म्ये संकिपा दयेकेगु ज्या जुगु खः । थ्व म्ये संकिपा  चर्चित संकिपाः जामनः गुभाजुया निर्देशक व परिकल्पनाकार भाजु रबि साय्मीजुया निर्देशन व सम्पादनय् तयार जुउगु खः । थ्व म्ये संकिपाया किपालुमि  भवानी शिलाकारं यानादिगु खः । अले सोनाली शिल्पकारं समाः यायेगु ज्या यानादिगु थ्व म्ये नांजापिं कलाकार सबिन शाक्य, श्याम सुन्दर शिल्पकार, अर्नेस्वरी शिल्पकार, रबिना शाक्य पिंसँ अभिनय याना दिगु दु ।  थ्व म्ये पिथनाया उद्देश्य धैगु भगवान बुद्धया नैतिक ज्ञान सकसिनं इना कायेमा धैगु खः धका म्येच्वमि संघरत्न शाक्यं खँ तयादिलसा गुबले तक्क मन दुने असन्तुष्टीं थाय कयाच्वनी ,उबले तक्क व दुःखं मुक्त जुइमखु धका न वयकलं धयादिल । थ्व म्ये संकिपाय् मिनर्वादेवी शाक्य बज्राचार्य म्ये हालामि व निर्माता, संघरत्न शाक्य  म्ये च्वमि, रवि  सायमिया सम्पादन व निर्देशन, बिरेन शाक्यया संगीत व बाजँग्वसाः, भवानी शिलाकार किपालुमि, प्रबिण सिं सुवाल  ल्यू किपालुमि, समाः सोनाली सिल्पकार, बिट्टु महर्जन पोष्टर समाः व थ्व म्ये संकिपाय् श्रद्धयी धम्मावती गुरुमां, ,केसावती गुरुमां, खेमावती गुरुमां, इन्द्रावती गुरुमां ,अमता गुरुमां पिनिगु न स्वापु दुसाः थुके कलाकार कथं श्याम सुन्दर सिल्पकार,अन्नेश्वरी  सिल्पकार, सबिन शाक्य व रबिना शाक्य पिन्सं अभिनय यानादीगु दु ।","  २०७८ कार्तिक १५, सोमबार "
 ईया किचलय् चिबाखं मुना पिदन,"वरिष्ठ आख्यानकार भाषाथुवा मथुरा साय्मिं उगु सफूया पितब्वज्या यानादीगु खः ।  पितब्वज्या ज्याझ्वलय् वय्कलं देसय् न्ह्यानाच्वंगु एकल भाषा नीतियात त्वाथलेत न्हापां थःगु भाषां खँ ल्हायेगु, थःगु भासं च्वयेगु व ब्वनेगु निरन्तर रुपं अभ्यास यानाच्वनेमाःगु खँ कनादिल । वय्कलं सुंक च्वन धाःसा झी झन् लिउने लाइ धयादिसें थः थःगु थासं सकसिनं कुतः यायेमाः धयादिल । कुतः पिकाकया कजि विमल ताम्राकारया  सभानायसुइ जूगु विमोचन ज्याझ्वलय् प्राज्ञ ध्रुव मधिकर्मिं उगु सफूया समीक्षा यानादिसें मनूतय्के कमजोरी दयाच्वनी, तर उकियात न्हंकेगु निंतिं च्वमि साहित्यकारपिन्सं लँ क्यना बिइमाःगु खँ कुलादिल । निबन्धकार व समालोचक पूर्ण  काजी ताम्राकारं नेवाः आन्दोलनया प्रभावं नं आपालं च्वमि लेखक तयार जुयाच्वंगु खँ कनादिसें साहित्य सिर्जनां ताः ई तक भाषा म्वानाच्वनीगु खँ कनादिल । चिबाखं च्वमि श्याम आशां नं भिन्तुना न्वचु बियादीगु ज्याझ्वलय् च्वमि हरिगोबिन्द भोमीं पितब्वज्या जुउगु थःगु सफूपाखें छपू  बाखं  ब्वना  न्यंकादिल । ज्याझ्वलय् लुँ ध्वाखा स्वलापौया प्रकाशक विष्णुकेशरी ताम्राकारं लसकुस यानादीगु खःसा विमोचन समारोह मय्जु हसना लवजुं न्ह्याकादीगु खः ।","  २०७८ कार्तिक २५, बिहिबार "
ऐतिहासिक व सांस्कृतिक महत्वया कात्ति प्याखं बुधबार निसें क्यनिगु,"जुजु सिद्धिनरसिंह मल्लया पालंनिसें न्ह्याना वयाच्वंगु यलया सांस्कृतिक महत्वं जाःगु एेतिहासिक कात्ति प्याखं यलय्  बुधबाःनिसें  न्ह्याइगु जुउगु दु ।कात्ति प्याखं नेपाल सम्वत ७६१ निसें मदिक्क क्यना वयाच्वंगु दु । थुकथं ३८० दँ पुलांगु थ्व ऐतिहासिक  कात्ति प्याखं  थुगुसिइ कातिं प्याखँं च्षाा्हुन्हुतक क्यनेत्यगु दु।नेपालसम्बत ११४२ कछलाथ्व षष्ठि,  कार्तिक २४ बुधबार निसें कछला थ्व त्रयोदशी मंसिर १ गते बुधबारतक बहनि न्हयेताः लिपा मंगःया कात्ति दबुलिइ क्यनेत तयारी जूगु खँ कात्ति प्याखं संरक्षण समितिया संजय शर्मा राजोपाध्यायं धयादिल । जुजु सिद्धिनरसिंह मल्लया पालंनिसें न्ह्याना वयाच्वंगु प्याखंनय् सुदामा प्याखँ, भक्त सुरदास प्याखँ, बाथ प्याखँ, युद्ध कला, देवी नृत्य, जलशयण, वराह अवतार, नृसिंह अवतार, वस्त्रहरण, दधिलीला थज्याःगु प्याखं क्यनिगु खँ कात्ति प्याखं संरक्षण समितिया नायः किरण चित्रकारं जानकारी बियादिल  । छगू इलय्  नीन्हयेन्हू तक नं क्यंगु कात्ति प्याखं थगुने कोरोनाया कारणं दर्शक मतसें निन्हू जक क्यंगु खः। थुगु प्याखं जुजु सिद्धिनरसिंह मल्लया पालय् च्यान्हू क्यंगु खःसा लिपा श्रीनिवास मल्लया पालय् झिंन्यान्हु क्यंगु खः ।कात्ति प्याखनय् राजोपाध्याय, श्रेष्ठ, प्रधान, अमात्य, जोशी, चित्रकार,मल्ल लिसें नेवाः दुनेया थी थी जातया प्रतिनिधित्व जुइगु यानातःगुलिं थ्व छगू नेवाः एकताया प्रतिक कथं कायेमा धका धाये थाय् दु ।","  २०७८ कार्तिक २२, सोमबार "
नेपाल बज्रयान महाविहारया संघ दुजःपिन्त संघदान  ,"राज गुरुजु मञ्जुश्री रत्न बज्राचार्य, शान्त श्रीरत्न बज्राचार्य, समन्त श्री रत्न बज्राचार्य व मणि श्री रत्न बज्राचार्यजुया मां तारादेवी बज्राचार्यया खुलाया पुण्यतिथिया झ्वलय् वसपोलया आत्मा सुखावति भुवनय् वास लायमा धकाः कामना यासें कुलेश्वरय् छगू संघदान ज्याझ्वः खुन्हु मंगलवाः याःगु दु । उगु ज्याझ्वलय् लम्बिनी दयेकूगु न्हूगु विहारया रुपय् स्थापित नेपाल बज्रयान महाविहारया चक्रेश्वर, महास्थवीर, स्थवीर, आचार्य, संघ दुजःपिन्सं दुर्गतिपरिशोधन सुत्र पाठ याना बिज्यागु ज्याझ्वलय् वसपोलपिन्त हे संघदान याना बिज्यागु खः । थुउगु ज्याझ्वलय् प्रा.डा. नरेशमान बज्राचार्यजुं दुर्गति परिशोधन सुत्रया विषयवस्तुयात कःघाना प्रवचन नं वियाबिज्यागु खः । उगु ज्याझ्वलय् लुम्बिनीया नेपाल बज्रयान महाविहारया चक्रेश्वर प्रा.डा. नरेशमान बज्राचार्य, चक्रेश्वरी नीता बज्राचार्य, महाचस्थवीर, स्थवीर, आचार्य, गुरुमांजु, संघ दुजः  लगायतपिनिगु उपस्थिति दुगु खः । ज्याझ्वलय् संखरत्न बज्राचार्य, पुष्परत्न शाक्य, संघरत्न बज्राचार्य, विकासरत्न बज्राचार्य, भीमरत्न बज्राचार्य, दशरत्न बज्राचार्य, बिजेन्द्र मुनि बज्राचार्य, त्रिरत्न बज्राचार्य, दिव्यरत्न बज्राचार्य, समुन्द्रमान बज्राचार्य, मदनकाजी शाक्य, सरला बज्राचार्य, जेनिया बज्राचार्य, रविता बज्राचार्य, रुपा बज्राचार्य लगायतपिनिगु उपस्थिति दुगु खः ।बौद्ध ख्यलय् तसकं प्रचलित दानगाथा ब्वना दान प्रदानया ज्या जूगु खःसा मदुम्ह तारादेवी बज्राचार्य सुखावती भुवनय् वास लायमा धकाः सकल उपस्थितपिन्सं कामना नं यायगु ज्या याःगु खः । उगु ज्याझ्वलय् नेपाल बज्रयान महाविहारया नितिं मदुम्ह तारादेवी बज्राचार्यजुया तिसा नं मञ्जुश्री रत्न बज्राचार्यजुं प्रा.डा. नरेशमान बज्राचायजुयात लःल्हाना बिज्यागु खः । लुमंकेबहगु खँ धइगु कार्तिक १४ गते झिंच्यागू महाविहारया चक्रेश्वरपिन्त संघदान यायगु झ्वलय् येँ देयया देय् थायपा मोतिरत्न बज्राचार्यजुं बज्रयान पुजा विधि संग्रह सफू नं विमोचन याना बिज्यागु दु । उगु सफू शान्त श्री रत्न बज्राचार्यजुं मुना बिज्यागु व राजगुरुजु मञ्जुश्री रत्न बज्राचार्यजुं निर्देशन याना तयार यानातःगु खः ।   ","  २०७८ कार्तिक २३, मंगलबार "
नेपालभाषा प्रशिक्षण सहायकपिनिपाखें न्हूदँया भिंतुना ,"यो महानगरपालिकाया प्रमुख विद्यासुन्दर शाक्यं राजनीतिक, शैक्षिक व प्रशासनिक क्षेत्र अले स्थानीयबासीया ग्वाहालिं येँ महानगरय् स्थानीय पाठ््यक्रमया रुपं नेपालभाषा ब्वंकेज्या सम्भव जूगु धयादीगु दु । सामुदायिक विद्यालयस नेपालभाषा माध्यमं स्थानीय विषय ब्वंकीपिं प्रशिक्षण सहायकपिनिपाखें नेपाल संवत् ११४२ न्हूदँया लसताय् थौं शंखधर पार्कय् याःगु ज्याझ्वःयात सम्बोधन यासें प्रमुख शाक्यं थथे धयादीगु खः । ज्याझ्वलय् महानगर प्रमुख शाक्यं महानगर दुनेया विद्यालयस ब्वनीपिं विद्यार्थीतयत महानगरबारे पायछि जानकारी दयमा व नगरप्रति अपनत्व अप्वयेमा धइगु आज्जुं स्थानीय विषय स्थानीय भाषां हे ब्वंकेगु निर्णय यानगु जानकारी बियादिल । ‘भाषाया अध्ययनं ज्ञानयात तब्याकी, मौलिक भाषाया ज्ञानं परम्परागत रुपं विकास जुयावःगु सामाजिक व्यवस्थापन सम्बन्धी तथ्य सीकेफइ’ शाक्यं धयादिल । ज्याझ्वलय् येँ महानगरया प्रमुख प्रशासकीय अधिकृत राजेश्वर ज्ञवालीं स्थानीय भाषाया अध्ययनयात औपचारिक शिक्षाय् दुथ्याकेधुंकाः शहर व थुकिया म्हसिका सम्बन्धी आधिकारिक सुचं प्रवाह जुइगु अपेक्षा यानादिल । नेपालभाषा प्रशिक्षण सहायक सुनिता राजभण्डारी व अगिव बनेपालीं स्थानीय भाषा ब्वंकेबलयया अनुभव न्यंकुसें विद्यार्थीतयके रुचि अप्वयावंगु धयादिल । ज्याझ्वलय् प्रमुख शाक्य, प्रमुख प्रशासकीय अधिकृत ज्ञवाली, कार्यपालिका दुजः अले अधिकारीतयसं नेपाल संवतया प्रवर्तक शंखधर साख्वाः व नेपाल सम्बत आन्दोलनया न्ह्यलुवा पद्मरत्न तुलाधरया झ्वाताय् स्वांमाः क्वखायेकाद्यूगु खः । महानगरं सामुदायिक विद्यालयस नेपालभाषा ब्वंकेत १७२ सहायक प्रशिक्षक नियुक्ति याःगु दु ।","  २०७८ कार्तिक २७, शनिबार "
प्रा. सुवर्ण शाक्यया ‘व्यवहारय् बुद्धया खँनापया जः’ चिनाखँ मुना सफू पिहाँवल,"    नेपाल सम्बत ११४२ न्हू दँया लसताय् भिंतुना कालबिल ज्याझ्वःया नापनापं बौद्ध विद्धान प्रा. सुवर्ण शाक्यया च्वसां पिज्वःगु ‘व्यवहारय् बुद्धया खँनाप जः’ चिनाखँ सफू पितब्वज्या जूगु दु ।नेपाल सम्बत न्हूदँ राष्ट्रिय समारोह समिति ११४२ या नायः निरञ्जनरत्न शाक्यया मूपाहाँसुइ न्ह्याःगु उगु ज्याझ्वलय् मूपाहाँ शाक्यं हे उगु सफू पितब्वज्या यानादीगु खः । ज्याझ्वः ग्वसाः खलः ओलम्पस क्लबया नायः नेवाः न्ह्यलुवाः पवित्र बज्राचार्यया सभानायःसुइ न्ह्याःगु खःसा ज्याझ्वलय् ओलम्पस क्लबया उपाध्यक्षलिसें सफू च्वमि प्रा. सुवर्ण शाक्यया किजा ज्योति शाक्यं लसकुस यानादीगु खः ।ज्याझ्वलय् पाहाँ कथं नेवाः न्ह्यलुवाः साहित्यकार मल्ल के. सुन्दरलिसें पवित्र बज्राचार्य ,साहित्यकार विमलप्रभा बज्राचार्य व मेमेपिं पाहाँ कथं उपस्थित जुयादीगु खः । अथेहे, ज्याझ्वलय् बागमति प्रदेश  या सांसदलिसें पूर्व मुख्यमन्त्री अष्टलक्ष्मी शाक्यलिसें थीथी विशिष्ट व्यक्तित्वपिं विशेष पाहाँ कथं उपस्थित जुयादीगु खः । बौद्ध विद्धान प्रा. शाक्यं च्वयादीगु ३८ पु चिनाखँ दुथ्याःगु  चिनाखँ सफू ‘व्यवहारय् बुद्धया खँनापया जः’यात कयाः पाहाँ मल्ल के. सुन्दरं सफूया विषयस समालोचना यानादीगु खः ।समालोचना यायेगु झ्वलय् सुन्दरं पितब्वज्या जूगु सफू बौद्धदर्शन, धर्म, बुद्ध नेपाल नालावयाच्वंपिं नेपाःमिपिनिगु दथुइ दयेमाःगु एकात्मक समन्वयया उपज जूगु नुगःखँ तयादिल । अथेहे, साहित्यकार विमलप्रभा बज्राचार्यं नं पिदंगु उगु सफूया विषयस बःचाधंक समीक्षा यानादीगु खः । ज्याझ्वलय् मूपाहाँ नेपाल संवत न्हूदँ राष्ट्रिय समारोह समिति ११४२ या नायःलिसें साहित्यकार म्येच्वमि निरञ्जन रत्न शाक्यं सफू च्वमि प्रा. सुवर्ण शाक्ययात सुभाय् देछासें थःगु नुगःखँ तयादीगु खः । येँया २३ वडाया ओमबहाःया ओलम्पस क्लबं ग्वसाः ग्वःगु उगु ज्याझ्वः थौं ने.सं. ११४२ कौलागा त्रयोदसी (कार्तिक १७ गते) बुधवाः येँया २३ वडाय् च्वंगु हे ओलम्पस ख्यः नःबही दुने जूगु खः ।ज्याझ्वलय् २३ वडाया वडा नायःलिसें ग्वसाः खलः ओलम्पस क्लबया दुजः मचाराजा महर्जनं सुभाय् न्वचू बियादीगु खः ।","  २०७८ कार्तिक १८, बिहिबार "
मध्यपुर थिमिइ शंखधर पार्क उलेज्या ,"ख्वप जिल्लाया मध्यपुर थिमिइ नगरय् शंखधर पार्कया उलेज्या जूगु दु । थिमिस्थित शंखधर चोकय् दयेकूगु पार्कया उलेज्या आइतबाः येँ महानगरया प्रमुख विद्यासुन्दर शाक्यं यानादिल । उपत्यका नगरपालिका फोरमया नायः तकं खःम्ह महानगर प्रमुख शाक्यं पार्क उलेज्या समारोहस नवासें स्वनिगःया १२ नगरपालिकायात सार्वजनिक जग्गा संरक्षण, हरियाली प्रवद्र्धन व पार्क दयेकेत आर्थिक ग्वहालि यानागु जानकारी बियादिल । ‘येँ महानगरपालिकां आ. व. ०७७/०७८ या स्वीकृत नीति तथा कार्यक्रम कथं नगर–नगर साझेदारी न्ह्याकाच्वंगु दु, संघीय राजधानी जूगुलिं येँ महानगरं थः विकास व समृद्धिया लँय् न्ह्याःवनेबलय् अभिभावक जुयाः मेगु नगरयात नं नापं यंकेमाः’ शाक्यं धयादिल । येँ महानगरं नगर–नगर साझेदारी ज्याझ्वः अन्तर्गत उपलब्ध याकूगु आर्थिक ग्वहालिं उगु पार्क दयेकूगु खः । येँ महानगरं देय् दुनेया नगरतलिसे भगिनी सम्बन्ध स्थापना यायेगु झ्वलय् न्हापांगु चरणय् स्वनिगः पिने ७ प्रदेशय् प्रत्येकय् छगूया दरं सम्बन्ध स्थापना यानाच्वंगु दु । ज्याझ्वःयात सम्वोधन यासें मध्यपुर थिमि नथरपालिका प्रमुख मदनसुन्दर श्रेष्ठं येँ महानगरपालिकाया ग्वहालिं करीब १९ रोपनी क्षेत्रफलये लःया झ्वाला, यग्गानाच्वंगु क्यब, ल्वहंहिति, दबू, वाकिङ रोड दयेकागु जानकारी बियादिल । थुकी येँ महानगरपालिकाया २ करोड व मध्यपुर थिमिया ४ करोड यानाः मुक्कं ६ करोड तका खर्च जूगु प्रमुख श्रेष्ठं कनादिल । ‘पार्क अझ नं दयेके सिमधःनि, अझं छुं लगानी यायेमाली तिनि’, प्रमुख श्रेष्ठं धयादिल, ‘महानगरं थप आर्थिक ग्वहालि बीगु खँय् जिमिगु अपेक्षा कायम दनि ।’  महानगर उपप्रमुख हरिप्रभा खड्गी श्रेष्ठं तजिलजि व सम्पदा संरक्षण अले प्रवद्र्धनय् येँ व मध्यपुर नापं न्ह्याःवनेगु धयादिल । ‘येँ जिगु कर्म छेँ खः, ख्वप थःछेँ । जितः निगुलिं नगरया उत्तिकं हे समृद्धि स्वयेयः’ वयेकलं तनादिल, ‘येँ महानगरया विकासया लागिं मेयर व उपमेयर दथुइ छुं नं विवाद मदु, छुं विवाद दुसा जिमिसं आन्तरिक रुपं हे ज्यंकाः न्ह्याःवने ।’ थुगु थासय् न्हापा फोहर वांछ्वयेगु याइगु खः । गुगुं इलय् फोहरया द्वँय् न्हाय् थुनाः जुइमाःगु थाय् आः पार्क जूगु खः । ","  २०७८ कार्तिक २९, सोमबार "
शंखधर साख्वाः दिवसया झ्वलय् राकेश महर्जनया ‘धुक्‌धुक् धुक्‌धुक्’ पितब्वज्या,"  न्हूदँ समारोह समितिया नायः निरञ्जनरत्न शाक्यया सभापतित्वय् जूगु ज्याझ्वलय् शाक्यलिसें नेवाः न्ह्यलुवाः  नेपालभाषा एकेडेमीया सदस्य सचिव मल्ल के. सुन्दर, नागार्जुन पब्लिकेशनया नायः डा. सर्वोत्तम श्रेष्ठ व साहित्यकार नारद वज्राचार्यं मंकाःकथं सफू पितब्वज्या यानादीगु खः । उगु सफू नागार्जुन पब्लिकेशनया लुखां पिदंगु  खः ।   पितब्वज्या जुउगु सफूया विषय न्ववानादिसें साहित्यकार बज्राचार्यं नेपालभाषाया बाखं साहित्यय् न्हूगु प्रयोग ज्वनाः सफू पिदंगु दु धयादिल । नेपालभाषा बाखं साहित्यय् थौंकन्हय् मनोविश्लेषणात्मक बाखं च्वयेगु म्हो जुयावंगु इलय् थ्व ह्याकिं पूवंकेत भाजु महर्जन झाःगु व मनोविश्लेषणात्मक बाखं ख्यलय् छगू ग्यसुग्यंगु बाखंसफूकथं थुकियात कायेज्यूगु खँ साहित्यकार बज्राचार्यं तयादीगु दु । शंखधर साख्वाःयात सामाजिक कल्याणया प्रतीककथं कयाः हे राष्ट्रिय विभूति घोषणा जूगु सकल अभियन्तातय्‌सं ध्वाःथुइमाःगु खँ नेवाः न्ह्यलुवाः मल्ल के. सुन्दरं कनादीगु दु ।   शंखधर दिवस हनेगु झ्वलय् येँया शंखधर पार्कय् आइतवाः जुउगु छगू ज्याझ्वलय् विशेष पाहांकथं थःगु मन्तव्य तयादीसें मल्ल के. सुन्दरं गथे भगवान् बुद्धयात विश्व शान्तिया दूतकथं कयाः संयुक्त राष्ट्र संघं विश्व शान्तिदुत   घोषणा यात, अथे हे शंखधर साख्वाःयात नं संयुक्त राष्ट्र संघं सामाजिक कल्याणया प्रतीककथं कायेकेगु निंतिं कुतः यायेमा धका नं धयादिल । थ्व खँ सकल नेपालसम्बत आन्दोलनकथं न्ह्याकाच्वंपिंसं ध्वाथुइकेमाःगु खँ खः धका मल्ल के. सुन्दरं धयादिल ।नेपालसम्बत या प्रवर्तक शंखधर साख्वाःयात राष्ट्रिय विभूति घोषणा याःगु दिं कछलाथ्व १० यात शंखधर दिवसकथं हनावयाच्वंगु दु ।   ज्याझ्वलय् शंखधर साख्वाःया किपा अंकित कपि नं पितब्वज्या जूगु खःसा ज्याझ्वलय् जगतसुन्दर ब्वनेकुथि मा.वि.या प्रिन्सिपल सुनिता मानन्धरलिसें ब्वनेकुथिया ९ व १० तगिंया विद्यार्थीपिनि नं ब्वति दुगु खः । उपस्थित पाहांपिंसं विद्यार्थीतय्‌त अन पितब्वज्या जूगु कपि नं लःल्हाःगु खः ।ज्याझ्वलय् २५ वडाया समाजसेवी रोशनकाजी तुलाधरं लसकुस न्वचु तयादीगु खःसा २५ वडाया वडासचिव परिबेश वज्राचार्यं सुभाय् बियादीगु खः ।शंखधर साख्वाःया तस्बिर दुगु बेलुन ब्वयेकाः न्हूकथं उलेज्या जूगु उगु ज्याझ्वः क्वचायेकाः पार्कय्  शंखधर दिवसया लसताय्  पाल्चा मत नं च्याकुगु खः ।","  २०७८ कार्तिक २९, सोमबार "
यलय् गायन व नृत्य प्रशिक्षण  ज्याझ्वः न्ह्याकल,"ललितपुर महानगरपालिका वडा १६ कलाकार समितिया ग्वसालय् जूगु १६ वडाब्यापि म्ये व हुलाप्याखं कासा ११४१ या सिरपा कथं जुइगु ‘गायन व नृत्य प्रशिक्षण’  ज्याझ्वः  १६ वडा अध्यक्ष निर्मलरत्न शाम्यजुया मूपाहांसुइ क्वचाल ।   ज्याझ्वलय् वडा सदस्य सुप्रभा शाक्य, पन्चबज्र बज्राचार्य, सल्लाहकार मङ्गलकृष्ण महर्जन, सन्जयशर्मा राजोपाध्यायया नं उपस्थिति दुगु खः । समितिया दुजः संगीतकार    नील शाक्यपाखें लसकुस न्वचु बियादीगु थुगु ज्याझ्वलय् सुभाय् न्वचु समितिया कोषाध्यक्ष कलाकार सलोना बज्राचार्यपाखें बियादीगु खः ।   समितिया संयोजक कलाकार नापं नेवाः पत्रकार राष्ट्रिय दबू या नायः सुरज बीर बज्राचार्य  या सभानायसुइ जूगु ज्याझ्वलय् गायन व नृत्यया प्रशिक्षण स्वला स्वला जुइगु  जानकारी ब्यूगु खःसा वडापाखें कला स्यनाकुथि (पाठशाला) हे चायेकाः कलाकारिताय् मन क्वसाःपिन्त स्यनेगु ज्या निरन्तर यायेगु खँ नं धाःगु खः । ज्याझवलय् म्ये व हुलाप्याखंया उत्कृष्ट झिम्ह झिम्ह कासामिपिनिगु ब्वति दुगु खःसा ज्याझ्वः समितिया सचिव, संचारकःमि अनुप शाक्यं न्ह्याकादीगु खः ।","  २०७८ मङ्सिर २५, शनिबार "
कीतिपुण्य महाविहार च्वाकं बहीया आगँछें शिलान्यास,"येँ महानगर दुने पुनर्निर्माण यायेमाःगु दक्को सम्पदा पुननिर्माण जुइ धुकुगु धयादिसे गुलि निर्माण जुइ धुकुगु दु सा गुलि निर्माणया झ्वलय् दु। जिमिसं गुलि सम्पदा दयकेगु झ्वलय् स्थानीय विवादया कारण न्ह्यने वने फुगु मदुनि धका येँया वडा २१ लगं त्वाःलय् च्वंगु कीर्तिपुण्य महाविहार, च्वाकं बही आगँछें शिलान्यास यायेगु झ्वलय् येँया मेयर विद्या सुन्दर शाक्यं धयादीगु खः। वयकलं गुलिं गुथि संस्थान व पुरातत्व विभागया स्वामित्व दुगु कारण प्रक्रियाय् वने मफुगु बाहेक मेगु सम्पदां महानगरं थःगु हे लगानीइ पुननिर्माण जुयाच्वंगु खँ सम्पदा पुनर्निर्माणया विषययात न्ववायेगु झ्वलय् महानगरया मेयर विद्यासुन्दर शाक्यं धयादीगु खः । मेयर शाक्यं आः शिलान्यास जुगु छु नं ज्या आर्थिक अभावया कारण निर्माणया ज्या रोके जुइ मखु। उकिया लागि महानगरं योजना कथं रकम विनियोजन याये धु ंकागु दु धका नं कनादिल ।अथेहे बागमती प्रदेश सभाया सदस्य डा.अजयक्रान्ति शाक्यं येँ महानगरं अन्तरसरकार समन्वयपाखे पूर्वाधार निर्माण व सम्पदा पुननिर्माणय् उल्लेखनीय ज्या जुगु थःत महसुस जुगु धारणा तयादीगु खः। वडा २१ आपालं पुरातात्त्विक सम्पदा दुगु वडा खः। उकिइ झीसं सम्पदा संरक्षणयात योगदान बियागु दुउगुलिं वडाध्यक्ष उदयचुडामणि बज्राचार्यं, सेवा प्रवाह व पूर्वाधार निर्माणयात समान महत्व बियाउगु दु धका धयादीगु खः। हनुमान ढोका दरबार संरक्षण कार्यक्रमपाखे कार्यान्वयन जुइगु पुनर्निर्माण ०७९ कार्तिक १० गते दुने सम्पन्न यायेमाःगु थ्व भवन इन्जिनियर अमित बज्राचार्यया कथं स्वंगु तले भवनया हरेक तला करीव ६३० बर्गफुटया जुइगु खँ दु।","  २०७८ मङ्सिर २५, शनिबार "
श्रीघलय्  हारति अजिमाया देगः पुनर्निर्माण जुइगु,श्रीघलय् च्वंगु हारति अजिमाया देगः आः पुनर्निर्माण जुइगु जुउगु दु । श्रीशान्तिघट बज्रधातु चैत्य महाविहार सर्वसंघ परिवारया शाक्य कुलपुत्रपिं जाना पुज्याना वया च्वंगु हारति अजिमाया देगः पुलां जुया जिर्ण जुउगुलिं आः जिर्णोद्वार याइगु जुउगु दु । जिर्णोद्वार यायेया निंतिं हारति अजिमा या न्यास लिकाय् माःगु व थथे न्यास लिकायेगु ज्या मंसीर २९ गते मङ्गलबार जुइगु खँ सर्वसंघया शुभकाजी शाक्यं जानकारी बिउगु दु । देगः जिर्णोद्वार यायेगु नितिं क्षमापुजा यायेगु  झ्वलय् वंगु मंसीर १८ गते पण्डित बौद्ध विद्वान यज्ञमानपति बज्राचार्य या नेतृत्वय् न्याम्ह गरुजुंपिन्सं सप्तविधानोत्तर पुजा याःगु खः । अथेहेतुं हारति अजिमाया न्यास लिकायेगु निंतिं यायेमागु पुजा व पुरुषतं च्वनेगु ज्या वंगु मंसीर २५ गते शन्चरबार निसें न्ह्याःगु दु । देलगलय् न्यास लिकाय् छन्हू न्ह्यः निर्मल तिर्थय् लः का वनिगु जुउगु दु । थ्व देगः येँ महानगरपालिका पाखें अार्थिक ग्वाहालिइ जिर्णोद्वार जुइगु व थुके श्रीघःया सर्वसंघया नं आर्थिक योगदान दइगु व मदुपिं भक्तजनपिनिगु नं ग्वाहालि दइगु खँ सर्वसंघया पुरण शाक्यं जानकारी बियादीगु दु ।,"  २०७८ मङ्सिर २७, सोमबार "
जनप्रतिनिधि व कर्मचारीतय् दथुइया कासा ज्वलिंज्वः ,येँ महानगरपालिकाया २७क्वःगु महानगर दिवसया झ्वलय् ग्वसाः ग्वःगु मेयर–११ व प्रमुख प्रशासकीय अधिकृत–११ मैत्री फुटवलय् निगुलिं टोली दथुइ ज्वलिंज्वः जूगु दु । महानगरपालिकाया प्रमुख विद्यासुन्दर शाक्यं नेतृत्व यानादीगु जनप्रतिनिधिया टीम व प्रमुख प्रशासकीय अधिकृत राजेश्वर ज्ञवालीं नेतृत्व यानादीगु कर्मचारीया टीम दथुइ जूगु कासा ३–३ गोलया ज्वलिंज्वलय् क्वचाःगु खः । दशरथ रंगशालाय् थौं क्वचाःगु कासाया सुरुइ कर्मचारीया टीमं सिमन केसीं न्हापांगु गोल यासें टिमयात न्ह्यःने यंकल । उकिया छुं ई लिपा जनप्रतिनिधिपाखेंया कासामिं डी एरिया दुने हे ह्यान्ड यायेधुंकाः चूलाःगु पेनाल्टीया सदुपयोग यासें कर्मचारीपाखें सुन्दर हमालं गोल यासें टिमयात २–० या अवस्थाय् हल । न्हापांगु हाफय् मैदानय् दुहांवःम्ह वडा ६ या नायः दीपेन्द्र लामां गोल यासें जनप्रतिनिधिया टिमयात २–१ य् हयाकथं हे वडा ३ या सदस्य प्रेम थापां जनप्रतिनिधिया लागिं निगूगु गोल यासें कासायात २–२ गोलया ज्वलिंज्वलय् हल । निगूगु हाफया सुरुवातय् हे कर्मचारीपाखें सिमन केसीं हाकनं मेगु १ गोल तन । कासाया अन्त्यपाखे जनप्रतिनिधिपाखें प्रेम थापां मेगु १ गोल यायेधुंकाः ३—३ गोलया ज्वलिंज्वलय् क्वचाःगु खः । कासा न्ह्याये न्ह्यः राष्ट्रिय खेलकुद परिषदया सदस्य सचिव टंकलाल घिसिङं महानगर प्रमुख शाक्ययात फुटबल लःल्हानादीगु खः । कासाया संयोजन सामाजिक विकास विभागं याःगु खः ।,"  २०७८ मङ्सिर २७, सोमबार "
महानगरपालिकां प्यदँ दुने यक्वः ज्यायानागु दावी यात,नीन्हेक्वःगु महानगर दिवसया जानकारी बिइत न्ह्याकुगु पत्रकार सम्मेलनय् प्यदँया दुने महानगरपालिकां याःगु ज्याया प्रगति विवरण सार्वजनिक याःगु दु ।  आइतबार जुउगु उगु प्रगति विवरणया बारे येँ महानगरपालिका मेयर विद्यासुन्दर शाक्यं संक्षिप्त कनादीगु खःसा  थुकिया विवरण महानगरया प्रवक्ता एवं १५ वडाया वडानायः ईश्वर मान डंगोलं ब्वना न्यंकादीगु खः ।   थुगु विवरण विशेष याना महानगरपालिकां गुकथंया ज्या खँत याना धकाः जनतायात जानकारी बिइगु ल्याखं नं विवरण सार्वजनिक याःगु खः । उगु पत्रकार सम्मेलनय् पत्रकारपिन्सं थीथी विषयया न्ह्यसः तयादीगु खःसा उकिया लिसः मेयर भाजु शाक्यं बियादीगु खः । येँ महानगरपालिकां थुगुसिइ स्वन्हु तक महानगर दिवस हनीगु जूगु दु । २७ औं महानगर दिवस मंसिर २७ निसें २९ गते तक हनीगु खँया जानकारी बिउगु दु ।   उगु पत्रकार सम्मेलनय् थीथी वडाया नायोभाजुपिनिगु नं सहभागिता दुउगु खः । येँ महानगरपाकलिकाया मेयर विद्यासुन्दर शाक्यं पार्टी व जनतां चाहे जूसा थः हाकनं महानगरपालिकाया मेयर दोहरे जुइ धका धयादीगुदु। आइतबाः सुथय् महानगरपालिकां याउगु पत्रकार सम्मेलनय् मेयर शाक्यं पत्रकारपिनिगु न्ह्यसःया लिसः बिइगु झ्वलय् नेकपा एमालेपाखे निर्वाचित मेयर शाक्यं थःत बिउगु जिम्मेवारी पुरा जुगु वा मजुगु स्वया मूल्यांकन पार्टी व जनता याना च्वंगु धका धासे आवश्यक जूसा हाकनं पार्टी न खटे याइगु थासय् थः खटे जुइ धका धयादीगु दु। महानगरपालिकां बिउगु जिम्मेवारी उपयुक्त व बालाक्क सम्पादन यानागु मूल्यांकनसहित पार्टी न छ्वंगु थासय् हाकन जनताय् अनुमोदनया लागि वनेमाः धका धासे वयकलं थः दोहरे जुइगु वा मजुइगु धइगु खँ पार्टी व जनताया ल्हातिइ दु धका धयादिल ।,"  २०७८ मङ्सिर २६, आइतबार "
कासापाखें नेतृत्वं पाठ सयेकेमाःगु महानगर प्रमुखया धापू ,"येँ महानगर प्रमुख शाक्यं कासाय् निश्चित थाय्, मनू, ईया लागिं धेंधें बल्लाः व धुंकाःया हार्दिकताया पाठ राजनीतिज्ञ व प्रशासनिक नेतृत्वं सयेकेमाःगु बिचाः तयादिल । थौं दशरथ रंगशालाय् जूगु येँ महानगरया जनप्रतिनिधि व कर्मचारी दथुइया फुटबल कासा क्वचायेधुंकाः महानगर प्रमुख शाक्यं महानगरया समृद्धिया लागिं जनप्रतिनिधि व कर्मचारी दथुइया स्वापूयात आत्मीय दयेकेत थुकथंया कासा ज्याझ्वलं ग्वहालि याइगु धयादिल । थौंया फुटबल कासां महानगरय् जनप्रतिनिधि व कर्मचारी दथुइ बांलाःगु समन्वय दुगु क्यंगु प्रमुख प्रशासकीय अधिकृत ज्ञवालीं धयादिल । महानगरं २७क्वःगु वार्षिकोत्सवया झ्वलय् सेवाग्राही सर्वेक्षण, जेष्ठ नागरिकयात निमोनियाया निःशुल्क खोप व वृहत स्वास्थ्य शिविर, कोभिडविरुद्धया खोप ज्याझ्वः, विशेष सरसफाई, खेलकुद, ‘सांस्कृतिक सहर, येँ महानगर’ विषयस विद्यालय स्तरीय निबन्ध व वक्तृत्वकला धेंधें बल्लाः, सांस्कृतिक ज्याझ्वः न्ह्याकेत्यंगु दु । मंसिर २९ गते बसन्तपुरय् मूल समारोह जुइत्यंगु दु ।","  २०७८ मङ्सिर २७, सोमबार "
मदन भण्डारी कलेजया भवन शिलान्यास ,येँ महानगरपालिका वडा नम्बर १०य् मदन भण्डारी कलेज भवनया शिलान्यास जूगु दु । महानगर प्रमुख विद्यासुन्दर शाक्यं कामपा वडा १० देवीनगरस्थित कलेज परिसरय् न्हूगु भवन दयेकेत शिलान्यास यानादीगु खः । शिलान्यास धुंकाः नवासें महानगर प्रमुख शाक्यं शैक्षिक गुणस्तर थकायेत महानगरं लगानी नं थकयागु धयादिल । सार्वजनिक निर्माण विभागया प्रमुख रामबहादुर थापायाकथं न्ह्यानाच्वंगु आर्थिक दँय् ज्याझ्वः क्वचाइगु कथं कलेज भवन दयेकेत महानगरं ५ करोड तका आर्थिक ग्वहालि याइ । थुकिया न्हापांगु किस्ता बी धुंकूगु दुसा ल्यं दनिगु धेबा ज्याया प्रगतिया लिधंसाय् बियायंकीगु धाःगु दु । कलेजया कथं र भवन निर्माणया लागत १० करोड तका खः । थ्व हे आर्थिक दँया असार मसान्त दुने निर्माण क्वचायेकेगु आज्जु कयातःगु दु ।,"  २०७८ मङ्सिर २७, सोमबार "
दान्यहिरा सिरपा धइगु छगु ज्वमदुगु सिरपा खः - शताब्दि पुरुष जोशी,,"  २०७८ पौष १, बिहिबार "
नांजाम्ह नाट्यकःमि प्रचण्ड मल्लं संसार त्वता वन,"नेपाल संगीत तथा नाट्य प्रज्ञा प्रतिष्ठानया संस्थापक उपकुलपतिलिसें नांजाम्ह रंगकःमी प्रचण्ड मल्ल मन्त। नेपाःया रंगमञ्चया ख्यलय् भीष्म पितामह कथं कयातःम्ह प्रचण्ड मल्लं झिदँया उमेरय् वीरगञ्जय् क्यंगु रामलीला स्वये धुंका अभिनयपाखे नुगः क्वसायेकुम्ह प्रचण्ड मल्लं नाट्य सम्राट बालकृष्ण समया 'नेपाल कला मण्डल' नांयागु नाटकय् प्रचन्डमान मल्ल धका नां छुना थःगु कला यात्रा शुरु यानादीगु खः । 'फर्केर हेर्दा , जब घाम लाग्छ , पहाड चिच्याइरहेछ' लगायतया निर्देशक प्रचण्ड मल्लं नेपाली चलचित्र विश्वास व प्रेमपिण्ड थेंज्यागु चर्चित फिल्मया  कला निर्देशकया रुपय् नं ज्या यानादीगु दु । छुं इ न्हयः निसें उसायँ मदयाच्वम्ह वय्कः वासः याकेगु झ्वलय् मीनभवनय् च्वंगु सिभिल अस्पतालय् शुक्रबार न्हिनय् मदुगु नेपाल संगीत तथा नाट्य प्रज्ञा प्रतिष्ठानया उपकुलपति हरिहर शर्मां जानकारी बियादीगु खः । लिपांगु इलय् वय्कयात निमोनिया जूगु शर्मा धयादिल । वय्कया अन्तिम संस्कार पशुपति आर्यघाटय् थाैं हे जुउगु खः।मल्लं तत्कालीन नेपाल राजकीय प्रज्ञा प्रतिष्ठानय् ज्या यानादिबलय् दर्जनं मल्याकं नाटक निर्देशन यानादीगु खः। वय्कयात रंगमञ्च संयोजनय् सिद्धहस्त कथं कयातःगु दु।","  २०७८ पौष २, शुक्रबार "
नांजाम्ह क्यामेरामाएन धुँजुया जहानया निधन,"नांजाम्ह वरिष्ठ प्राविधिक, छायाकार  एभरेष्ट फिल्म एकेडेमीया प्रिन्सिपल गौरी शंकर  धुँजु श्रेष्ठया जहान  सरिता धुँजु श्रेष्ठ थौं न्हिनय् हरिसिद्धी क्यान्सर अस्पतालय् ५८ बर्षया उमेरय्  दु:खद निधन जुगु दु ।  छुं ई न्ह्यः निसें पाठेघरया क्यान्सर ल्वचं कया वासः याका च्वंगु खःसा थौं आकाझाकां मदुगु खः । मदुम्ह सरिता धुँजु या काय् छम्ह निम्ह म्ह्याय् दु ।   मदुम्ह सरिता धुँजुया शुक्रबार हे   पशुपति आर्यघाटय् दाह संस्कार याइगु खँ चलचित्र कलाकार संघया अध्यक्ष रवीन्द्र खड्कां जानकारी बियादीगु दु । नांजाम्ह वरिष्ठ प्राविधिक, छायाकार  एभरेष्ट फिल्म एकेडेमीया प्रिन्सिपल गौरी शंकर  धुँजु श्रेष्ठया जहान  सरिता धुँजु श्रेष्ठ थौं न्हिनय् हरिसिद्धी क्यान्सर अस्पतालय् ५८ बर्षया उमेरय्  दु:खद निधन जुगु दु ।  छुं ई न्ह्यः निसें पाठेघरया क्यान्सर ल्वचं कया वासः याका च्वंगु खःसा थौं आकाझाकां मदुगु खः । मदुम्ह सरिता धुँजु या काय् छम्ह निम्ह म्ह्याय् दु ।   मदुम्ह सरिता धुँजुया शुक्रबार हे   पशुपति आर्यघाटय् दाह संस्कार याइगु खँ चलचित्र कलाकार संघया अध्यक्ष रवीन्द्र खड्कां जानकारी बियादीगु दु ।","  २०७८ माघ २८, शुक्रबार "
रत्न राज्यलक्ष्मी क्याम्पसय् हाकनं  सुकुन्दा साहित्य पाला निस्वन,,"  २०७८ पौष १, बिहिबार "
राजोपाध्यायद्वयया सफू लोकार्पण ,"तन्त्र अले संस्कृतिविद् महेश्वर जुजु राजोपाध्यायं च्वयाद्यूगु ‘नेपाल आँखाको नानी हो’ व साहित्यकार नीलप्रभा राजोपाध्यायया ‘आमा’ सफू सार्वजनिक जूगु दु । राजोपाध्याय समाजं शन्चरबाः यल मंगलय् दरवार परिसरया मणिकेशव नारायण चुकय् ग्वसाः ग्वःगु छगू ज्याझ्वलय् राजोपाध्यायद्वयया सफू सार्वजनिक जूगु खः । ज्याझ्वलय् संघीय मामिला तथा सामान्य प्रशासन मन्त्री राजेन्द्र प्रसाद श्रेष्ठं निगुलिं सफूया लोकार्पण यानादिल । सफू लोकार्पण धुंकाः न्ववासें मन्त्री श्रेष्ठं विदेशी संस्कृतिया प्रभाव नेपाली समाजय् अप्वयावंबलय् थनया मौलिक संस्कृतिया अस्तित्व संकटय् लाःगु धासें चिन्ता प्वंकादिल । श्रेष्ठं नेपाली मौलिक संस्कृतिइ सुलाच्वंगु जीवन दर्शनं समाजयात सभ्य व सुसंस्कृत दयेकेगु शिक्षा बीगु धासें आः आयातित संस्कृतिइ समाज तक्यंबलय् समस्या अप्वःगु दावी यानादिल । ‘नेपालय् विदेशी च्यानललिसें विदेशी संस्कृतिया प्रभाव नं अप्वयावंगु दु । व हे हुनिं आःया ल्यायम्ह पुस्तां नेपाली संस्कृति ल्वःमंका वनाच्व्ंगु दु’, मन्त्री श्रेष्ठं धयादिल, ‘झीसं थःगु संस्कृतिया मौलिकतायात थुइकाः, थुकिया दर्शन सीकाः न्ह्याःवनेमाः ।’ अथे हे, तन्त्रविद् जुजुं वैदीक परम्पराया नामय् नेपाली समाजय् कौल परम्परा लोप जुयावंगु धयादिल । वर्तमान इलय् वैदीक परम्परायात जक प्राथमिकताय तःबलय् द्यःपिंलिसे साक्षात्कार यायेगु तन्त्रया व्यवहारीक पक्षं समाज तापानावंगु जुजुया धापू खः । ‘झीगु संस्कृतिं व्यवहारय् बः ब्यूगु दु, तर झीसं वयात ल्वःमंका वनाच्वना । झी वेद पाठय् जक छाय् तक्यनाच्वना, तान्त्रिक विधिव्यवहार झीगु संस्कृतिया मौलिकता खः धइगु ल्वःमंमंके’ जुजुं धयादिल । साहित्यकार नीलप्रभां थः मदुम्ह मांया लुमन्तिइ च्वयागु खँग्वलं हे आमा सफूया रुप काःगु धयादिल । ज्याझ्वलय् राजोपाध्याय समाजया नायःसंजय शर्मा राजोपाध्याय, संस्थापक नायः वदन ज्वालानन्द राजोपाध्याय व न्वकू रचना शर्मा राजोपाध्यायं समाजया गतिविधि बारे जानकारी ब्युसें समाजया हक, अधिकार व पहिचान स्थापित यायेत क्रियाशिल जुयाच्वनेगु खँय् बः बियादिल ।","  २०७८ पौष ६, मंगलबार "
महानगर दिवसया लसताय् पत्रकारतयेत सिरपा,"काठमाडौँ महानगरपालिकां बुधबार छगु ज्याझ्वः याना  २७ क्वःगु महानगर दिवसया लसताय् मंसीर २७ गते निसें सुरु जः जुउगु स्वन्हु यंकं जुउगु थीथी ज्याझ्वः बुधबार बसन्तपुलिइ मूल समारोह सहित क्वचायेकुगु खः । ज्याझ्वलय् महानगरया विषययात कया च्वसा न्ह्याकामि नेपाल समाचारपत्रषा सुनिल महर्जन, महानगर खबरडटकमया अजय खडगी , नागरीक दैनिकया राजेन्द्र मानन्धर नीलः सायमि, झीगुसःडटकमया विराजकाजी राजोपाध्यायलगायत गुम्ह पत्रकारपिन्त व्यक्तिगत रुपय् व छगू संस्था ईलोहं प्रकाशनया दर्शनवीर शाक्ययात संस्थागत रुपय् सुशासन पत्रकारिता पुरस्कार प्रदान यागु खः । अथेहे रानी पोखरी पुननिर्माण सहजीकरणया लागि गठित स्थानीय उपभोक्ता समिति सदस्यपिन्त सम्मान यागु उगु ज्याझ्वलय् थीथी पीगु बुथपाखें सेवाग्राही सर्वेक्षण, ज्येष्ठ नागरिक निमोनिया निःशुल्क खोप, मधुमेह, रक्तचाप व कोविड परीक्षणसहितया वृहत स्वास्थ्य शिविर, विशेष सरसफाई, वाकथन, मैत्री फुटबल खेल, सांस्कृतिक कार्यक्रम, ‘सांस्कृतिक सहर, काठमाडौं महानगर विषययात कया विद्यालय स्तरीय वक्तृत्वकला व निबन्ध लेखन कासाया नं ग्वसाः ग्वगु खः । उगु ज्याझ्वलय् २२० म्ह परम्परागत बाजा गुरुपिन्त म्हतिं स्वीद्वतका चेकसहित सम्मान यागु खः । व्यवसाय, बहाल व सम्पत्ति करतर्फ नियमित कर व अप्वः कर पुपिं करदातापिन्त करदाता सम्मान अले स्थानीय सेवा पदक, महानगर गौरव पदक वितरण, साधना प्रधान अग्रणी महिला सम्मान, जनकमान श्रेष्ठ सुशासन पुरस्कार वितरण, महानगर सेवा पुरस्कार, महानगर सेवा गौरव पुरस्कारसहित सम्मान व सिरपा लःल्हागु खः । येँ महानगरपालिकाया मेयर विद्या सुन्दर शाक्यया सभानायसुइ जुउगु महानगर दिवस ज्याझ्वलय् संघीय मामिला तथा सामान्य प्रशासन मन्त्री राजेन्द्रप्रसाद श्रेष्ठ, बागमती प्रदेशया सभामुख सानुकुमार श्रेष्ठ लगायत विशेष पाहाँ कथं झायादीगु खः ।","  २०७८ पौष १, बिहिबार "
कर्मा संकिपाया रिलिज डेट घोषणा,"ताः इलंनिसें स्वकुमिपिन्सं पियाच्वंगु नेपालभाषाया नांजाःगु संकिपा कर्म रिलिज जुइगु जूगु दु । गुण फिल्म्सया ब्यानरय् दयेकूगु संकिपा वइगु फागुन १४ गते रिलिज जुइत्यंगु दु । संकिपाया निर्देशक रामकृष्ण खड्गीं थौं थःगु सामाजिक संजालया अंगलय् संकिपाया प्रमो सार्वजनिक यासें संकिपा रिलिजया मिति घोषणा यानादीगु खः । निर्देशक खड्गीं व हे पोस्टमार्फत वइगु फागुन १४ गतेनिसें गुण सिनेमा हलय् संकिपा प्रदर्शन जुइगु जानकारी बियादीगु खः । थ्वयां न्ह्यः, संकिपा रिलिजया लागिं वंगु माघ १ गतेया मिति क्वःज्यूगु खः । तर तत्कालीन इलय् कोभिड संक्रमण अप्वयाच्वंगु अवस्थायात ध्यानय् तयाः स्थगित याःगु खः । संकिपाय् नांजाःपिं कलाकार कर्मा शाक्य, आशिष्मा नकर्मी, मदनकृष्ण श्रेष्ठ, नारायणदेवी श्रेष्ठलिसें अन्नपूर्णेश्वरी श्रेष्ठ, कृष्णभक्त महर्जन, यमन श्रेष्ठ, लूनिभाः तुलाधरलिसेंया कलाकारं अभिनय यानादीगु दु । संकिपाया बाखं विमलो भन्तें कनाबिज्याःगु वौद्ध जातक बाखनय् आधारित जू ।","  २०७८ फाल्गुण २, सोमबार "
इजरायलं लिहांवयाः ख्वपय् पसः ,"ख्वपया ब्यासी त्वालय् खजुरीको पसल चाःगु दु । इजरायलय् १० दँ च्वनाः नेपाः लिहांवःम्ह नरेश श्रेष्ठं ब्यासीइ थीथी दैनिक उपभोग्य ज्वलंया ग्रोशरी स्टोर चायेकादीगु खः । ‘१० दँ इजरायल च्वनाः लिहांवया, छुं कमे नं यानावया धायेमाल तर, आः थःगु हे चाय् छुं याये धकाः नेपाः लिहांवयाः थःगु हे व्यवसाय न्ह्याकागु दु’ श्रेष्ठं धयादिल । करीब ५० लाख तकाया लगानीइ व्यवसाय न्ह्याकागु श्रेष्ठं जानकारी बियादिल । खजुरीको ब्रान्डया शाखाया रुपं चायेकूगु पसःया नां हे खजुरीको पसल तःगु दु । उगु पसलय् न्हियान्हिथंयात माःगु नसा ज्वलंनापं दैनिक उपभोग्य ज्वलंत तयातःगु दु । पसःया उलेज्याया लसताय् १० प्रतिशततक्क छुटया सुविधा नं बियातःगु दु । शनिबाःनिसें चाःगु पसलय् १०न्हुया लागिं छुटया सुविधा बीगु धाःगु दु । लिसें थुगु हे स्टोरं खजुरीको ब्रान्डया मेम्बरसीप नं दयेकेफइ । मेम्बरतय्सं खजुरीको ब्रान्डया हरेक शाखां छुटलिसें ई कथं वइगु थीथी अफरया सुविधा नं कायेफइ ।","  २०७८ फाल्गुण ३, मंगलबार "
ख्यालिजुजु मदनकृष्ण श्रेष्ठया  ज्वरा ज्वरा पर्सि बियां  म्ये पिहावइगु,"ख्यालिजुजु मदनकृष्ण श्रेष्ठया न्हापा हे आः नकतिनि तसकं लोकंह्वागु छपु म्ये रेकर्डिंग जुउगु दु ।  रेकर्डिंग मजूया च्वंगु नेपालभाषाया छपू थ्व लोकंह्वाःगु म्ये ज्वरा ज्वरा पर्सि बिया छं छाय् मसिना.. बोलया म्ये छुं ई न्ह्यः तिनि हरिशरण साय्मिया स्ट्रिंग्स रेकर्डिंग स्टुडियो, अनामनगरय् जुल ।  निम्ह कलाः ब्याहा यानातःम्ह मिजंया समस्यायात हास्य रसय् दुंबिंका च्वयातःगु थुगु  म्येया बारे ख्यालिजुजु  मदनकृष्ण श्रेष्ठ जुं धयादी कथं वयक सन १९९०स् फलोरिडाय् झायादीगु इलय् गंगा बहादुर मालाकारयात नापलानागु व वय्कलं थ्व म्ये  ज्वरा ज्वरा पर्सि सिनां छकू हालान्यंका दिउगु जुया च्वन ।  ख्यालिजुजु श्रेष्ठया धापू कथं थ्व हे छकू म्ये पुरा याना न्हूगु हे खँग्वः तनां छगू बिस्कं हे न्हूगु म्ये दयेकुगुलिं  थुगु म्येया च्वमि गंगा मालाकार व मदनकृष्ण श्रेष्ठ खः धइगु खनेदु ।  थुगु म्ये न्हापा नं ख्यालि जुजु मदनकृष्ण श्रेष्ठं याकःचा हे हालाच्वंगु खःसा आ न्हूगु एरेन्ज कथं रोजी डंगोल श्रेष्ठ व सरीता शाही नं थुकी सः बियाच्वंगु दु । म्येया संगीत संयोजक जीवित जल्मिं थुगु म्ये पारम्परिक नेवाः म्ये शैली दु धाःसें अझ नं ख्यालि जुजु मदनकृष्ण श्रेष्ठलिसे न्यागू प्रोजेक्ट ल्यंदनि धकाः कनादिगु दु ।  स्वम्ह जाना हालादीगु थ्व म्येया म्युजिक भिडयो नं दयेकेगु ग्वसाः जुया च्वंगु दुसाः उकिया निंतिं नांजाम्ह निर्देशक रामकृष्ण खडगीयात भालाबिइ धुंकुगु दुसाः आः याकनं हे म्युजिक भिडयोया शुटिङ्ग जुइगु खँ दु ।","  २०७८ फाल्गुण ३, मंगलबार "
नेवाः म्ये  निम समावेशी म्युजिक अवार्डया मनोनयनय् ,"‘नेपाली जुयागुलि गर्व यायेनु, नेपाली कला व संस्कृतिया जगेर्ना यायेनु’ धइगु आज्जु ज्वनाः नेपाःया न्हापांगु समावेशी म्युजिक अवार्ड राष्ट्रिय समावेशी म्युजिक अवार्ड २०२२ (निम अवार्ड) या उत्कृष्टताया मनोनयन धलः पितबिउगु दु । नेपाःया न्हापांगु समावेशी अवार्डया रुपय् म्हसीका दूगु राष्ट्रिय समावेशी म्युजिक अवार्डया न्याक्वःगु संस्करणया सिरपाःया निंतिं उत्कृष्ट धलखय् लाःपिनिगु मनोनयन धलः सार्वजनिक यागु खःसा पावर इन्टरनेशनल मिडिया नेपालया ग्वसालय् जुयावयाच्वंगु समावेशी म्युजिक अवार्डय् स्वदेशगान, गजल, आधुनीक, पप, लोकपप व लोकदोहारीया नापनापं नेपाःया थीथी भाय कथं काँठे, डेउडा, मैथली, थारु, तामाङ, नेपालभाषा लगायतया भाषाभाषीपिनिगु सहभागी दुउगु खँ पिम नेपालया महासिचव अले अवार्ड ज्याझ्वःया संयोजक कमला जोशीं जानकारी बियादिल । शान्ति, भाइचारा व एकताया हसना न्यंकभनं थ्यंकेगु माध्यम धइगु म्ये–संगीत कला जुउगुलिं समावेशी अवार्डपाखें नं नेपाली संस्कृतियात जगेर्ना यायेगु तातुनाः खस नेपालीसहित सकतां भाषाभाषीया कलाकारपिन्त छगू हे मञ्चय् थनेगु ज्या यानाः वयाच्वंगु दु ।   नेपाःया तजिलजि कल्चरयात थौंकन्हे आपासिनं ल्वःमंका हःगुलिं म्ये–संगीतया माध्यमं थुकियात म्वाकातयेत श्रष्टा सर्जकपिन्त समावेशी म्युजिक अवार्डया माध्यमं हःपाः, तिबः, प्रोत्साहन, सम्मान यानाः वयागु खँ संयोजक जोशीं कनादिल ।थ्वहे चैत्र २० गते जुइगु समावेशी म्युजिक अवार्डमा देश दुनेया आपालं कलाकारपिनिगु भव्य सहभागिता दइगु खँ अवार्ड आयोजक समितिया निर्देशक राजन थापां कनादिल ।राष्ट्रिय समावेशी म्युजिक अवार्ड २०७८ या मनोनयनय् नेपालभाषा विधाय् मनोनयन थथे दु  : ( National Inclusive Music Award, 2022) उत्कृष्ट नेपालभाषा गायन : १. सज्जु मानन्धर : सुथय् लुमनी २. रविकुमार महर्जन : फरेम दुनेया तस्बिर ३. तेजवती जोशी : यःमां जितः ४. विजेन्द्र चवाल : जिवनया छुं ई ५. सोनी राजभण्डारी : झीगु मन स्वां उत्कृष्ट नेपालभाषा म्येच्वमि : १. हरिराम ठेंचो : यःमां जितः २. राजु मानन्धर : सुथय् लुमनी ३. उत्तम मानन्धर : बुलुहुँ बुलुहुँ ४. अनिक शाक्य : जिवनयाः छुं ई ५. पवन जोशी : फरेम दुनेया तस्बिर उत्कृष्ट नेपालभाषा मोडल : १. रुक्साना महर्जन : भुतमाली २. शुशिल श्रेष्ठ : नुगःघाःया वासः ३. अनु महर्जन : छ व जि छम्ह हे ४. श्रेया कार्की : पन्तिया मकर मेला ५. रोशन शाक्य : राजमती कुमती उत्कृष्ट कल्चरल म्ये १. अमृत खाती : राम साईली (काँठे भाका) २. सानुबाबु घिसिङ : आध्यू खाङबारी (तामाङ) ३. पुर्णकाजी ज्यापु : त्यँ.छिं त्यः (नेपालभाषा) ४. सीता तुम्रुक : हिलिक हिलिक (लिम्बु भाषा) ५. प्रयास तामाङ : फाईफ्रई आलाउ (तामाङ) ६. लक्ष्मी पुरी प्रधान : माया बिरानी (नेपाली) ७. सन्तोष राज : पुनम कें चान्द (मैथली) अथेंहे राष्ट्रिय भावया म्येपाखे जितेन शाक्यया ‘जिउ ज्यान प्राण’ नं उत्कृष्टताया मनोनयनय् लानाच्वंगु दु ।","  २०७८ फाल्गुण ३, मंगलबार "
बहाःबही संरक्षणयात कया यलय्  तधंगु गोष्ठी जुइगु,"     स्वनिगया बौद्ध विहार (बहाःबही) या इतिहास व संस्कृति सम्बन्धी सफु तयार यायगु तातुना थ्वहे वइगु  फागुण २१ गते शनिबार व २२ गते आइतबार यलय् तधंगु सहलह जुइकथं अन्तर्क्रियात्मक गोष्ठी जुइगु जुइगु दु ।  बौद्ध विहार संघ पुल्चोकस्थित अक्षयेश्वर महाविहारय निन्हुयंकया गोष्ठी याय त्यंगु खँया जानकारी बिइकथं विहीबार पत्रकार भेटघाट याःगु दु ।  गोष्ठीया मू विषय नेपालमण्डलया बहाःबहीया इतिहास, संस्कृति व अभ्यास बौद्ध संगोष्ठी तयातगु दु । ग्वसाखलःया  वरिष्ठ उपाध्यक्ष करणा बज्राचार्यं लिच्छिविकालीन अले मल्लकालीन बौद्ध विहारया इतिहास सम्बन्धी नेपालीतयसं च्वयातगु सफु म्हो हे जक दुउगु व इलयव्यलय् प्रकाशित सफुत नं आ बजारय् मदय् धुंकुगुलिं  बहाःबहीया इतिहास, संस्कृति व अभ्यास सम्बन्धी प्रामाणिक, विवरणात्मक व व्याख्यात्मक सफु तयार यायगु कुतलय् थ्व ज्याझ्व: यायत्यनागु खँ  न्ह्यथनादिल ।  गोष्ठिइ न्ह्यब्वइगु ज्यापौ व उकिया बारे जुईगु छलफलयात कःघाना सफुया स्वरुप बिइगु संघया लक्ष्य दुगु खःसा गोष्ठीई लिच्छिविकालीन नेपालमण्डलय् बहाः बहीया इतिहास, मध्यकालीन नेपालमण्डलय् बहाःबहीया इतिहास,बहाःबही दुने प्रचलनय् दुगु त्रियान परम्पराया दार्शनिक पक्ष,बहाःबहीया कला, बहाःबहीया दीगो संरक्षण लगायत झिगु ज्यापौ न्ह्यब्वइगु खँ कार्यसमिति दुजः ज्ञानेन्द्र शाक्यं कनादिल । गोष्ठीया संयोजक गौतममुनि बज्राचार्यं इतिहास, संस्कृति व दर्शनया केन्द्रय् लागु बौद्ध विहारया संरक्षण यायेत आधुनिक पुस्तां थ्व सम्बन्धी जानकारी कायेममागुलिं  थ्व सम्बन्धी पठन संस्कृति विकास यायगु उद्देश्य नं थ्व मू आज्जु जुइ धका धयादिल ।  पत्रकार भेटघाटय् संघया उपाध्यक्ष सुरेन्द्र बज्राचार्यं इतिहास, दर्शन,संस्कृति सम्बन्धी रुचि दुपिं न्ह्याम्हेसिनंनं गोष्ठीई ब्वति काय् फैगु धया दिसें व सम्बन्धी रुचि दुपिं सर्वसाधारण सकलसित नं लसकुस दुगुलिं सहभागि जुया दिइत इनाप याना दिल ।","  २०७८ फाल्गुण १९, बिहिबार "
"साहित्यकार मल्लया "" थायमदु त्वाः  छपुलु  ""  सफू पिदन","  साहित्यकार मानव अधिकारवादी नेता च्वमि मल्ल के सुन्दरं च्वयादीगु थीथी सफू थौंकन्हे पिदना वया च्वंगु दुसाः छुं ई न्ह्यः पिदंगु वयकया उपन्यास "" सेप्टेम्बर  १७"" तसकं बयबय् जुउगु खः ।  वयकया हे च्वसां पिदंगु   "" थायमदु त्वाः  छपुलु  ""  सफू शनिवार पितब्वज्या जुउगु दु ।  शनिवार जुउगु उगु ज्याझ्वः समितिया नायः प्रा डा रमेश श्रेष्ठया सभानायसुइ न्ह्याःगु खः ।  येँ महानगरपालिका या मेयर विद्या सुन्दर शाक्य मूपाहाँ कथं झायादीगु उगु ज्याझ्वलय्   साहित्यकार मानव अधिकारवादी नेता च्वमि मल्ल के सुन्दरं च्वयादीगु "" थायमदु त्वाः  छपुलु  "" सफूया पितब्वज्या नं जुउगु खः ।  मूपाहाँ शाक्यं सफूया बारे नुगःखँ तयेगु झ्वलय् थः छम्ह राजनीतिक कार्यकर्ताया रुपय् पलाः न्ह्याकागु धइगु मल्ल के सुन्दर , पद्मरत्न तुलाधर थेंज्यापिं पिनिगु पलाः ख्वाँय् लिनागु खः धका धया दिल ।  थायमदु त्वाःया एतिहासिक,साँस्कृतिक खँया नापनापं थायमदु त्वाःया थीथी व्यक्तित्वपिनि बारे च्वयातगु उगु सफू यात कया समालोचक प्राध्यापक नर्मदेश्वर प्रधान व साहित्यकार  शरद कसाःजुं समालोचनात्मक टिप्पणी न्ह्यब्वया दिल । ग्वसाखलःया दाँभरीं रिजेन्द्र राजभण्डारीं लसकुस न्वचु तयादीगु उगु ज्याझ्वलय् न्वकु राजेश श्रेष्ठं सुभाय् देछाना दीगु खः । ज्याझ्वलय् थायमदु त्वाःया मिसा मस्तयसं हुलाप्याखं न्ह्यब्वःयादीगु खःसा जनगायक भृगुराम श्रेष्ठ व लोकंह्वाम्ह म्येहालामि पवित्र कसाःजुं म्ये हाला न्यंका दिलसा ज्याझ्वलय् येँ वडा ल्याः २५या वडानायः नीलकाजी शाक्य नं विशेष पाहाँ कथं उपस्थित जुयादीगु खः ।","  २०७८ फाल्गुण २२, आइतबार "
कलाकार जयनन्द लामा मन्त,"  हास्य अभिनयया निंतिं नांजाम्ह  कलाकार जयनन्द लामा थौं चान्हय् आकाझाकां मन्त ।  न्यागु दशक निसें गायन यात्रा शुरू यानादीम्ह लोकगायक, संकलक, अभिनेता, निर्माता व निर्देशक जयनन्द लामा बुधबार चान्हय्  २ बजे थःगु ज्या क्वचायेका छेँय् थ्यंकवःगु खःसां छेँया न्ह्यःने पार्किङस्थलय् गाडी दुने हे  वयकया देहावसान जूगु खँ मेम्ह हास्य कलाकार शिवहरि पौड्यालं जानकारी बियादीगु खः  ।  वयक सिन्धुपाल्चोक बाह्रविसे नगरपालिका-२ धार्पाया स्थायी बासिन्दा खःसा थौंकन्हे ख्वपःया कौशलटारय् च्वना वयादीम्ह खः । वि सं २०२७ सालनिसें लोकगीत हालेगु शुरु यानादीम्ह लामां २०३१ सालय् पिदंगु मनको बाँध फिल्म अभिनय शुरु यानादीगु खः । थौंकन्हे  डिमान्डेड अभिनेताया रूपय् न्ह्यःने लाना च्वंम्ह   लामां छक्का पन्जा या स्वंगुलिं सिक्वेल फिल्मया नापनापं सालिक कसको भेनाको लगायतया आपालं फिल्मय् म्हितादीगु दु । फिल्म निर्देशनय् नं ल्हातयादीम्ह  जयनन्द लामां तामांग फिल्म सेमरी छोरन्यान या  निर्देशन यानादीगु खःसा झरना बज्राचार्य व रमेश उप्रेतीया माया गर्छु म  नाँयागु खस नेपाली फिल्म नं निर्देशन यानादीगु खः ।   मुलाको चाना उही चाना, पानी पर्यो बलेसी, हेलम्बु डाँडापारि, मेरो माया छ भने त्यता, कलकत्ते काइँयो केश मेरो बाँगो, लौन हजुर के गरौँ नक्कलीलाई पातलीलाई कसरी बे गरुँ, चुईं चुईं चुइँकने जुत्ता, केको साँचो डल्ली रेशम फलामको साँचो, पानको पात, सलल पानी यही बस्यो बानी आँखैमा गाँजलु काखैमा मादलु थेंज्यागु वयकया दर्जनौं म्ये आःतक नं लोकंह्वानिगु म्येय् ला । वयक थथे आकाझाकां मदुगुलिं सकसिनं दुखः प्वंकुगु दुसाः वयकया निधनया बारे मेमेगु खँ धाःसा पिहाँ मवनि ।","  २०७८ फाल्गुण ११, बुधबार "
प्रेममान चित्रकारया म्येया म्युजिक भिडियो पिदन,"ललित कला विधाय्  नांजाम्ह पौभा च्वमि साहित्यकार प्रेममान चित्रकारं च्वयादीगु "" जित स्वया मिखा भाय् याना "" म्येया म्युजिक भिडियोया पितब्वज्या विहिबार छगू ज्याझ्वःया दथुइ जुल ।  स्वर्गिय स्रष्टा प्रेममान चित्रकारं थौंसिबें झिंन्यादँ न्ह्यः च्वया रेकर्ड यानादीगु थ्व म्ये थौंकन्हेया नांजाम्ह संगीतकःमि जिवित जल्मीं लसय् हनादीगु खःसा वयकलं हे एरेन्ज नं यानादीगु खःसा जुजुकाजि रन्जित व संगीता शाक्यं हालादीगु खः,  समा पूजाबिकल शाही ,   छायांकन/सम्पादन  बाबुकाजी जल्मी ""बिके जल्मी""  याना  दीगु खः  ।  म्येच्वमि कथं नांजाम्ह यल वडा ल्याः १६ या वडा अध्यक्ष  निर्मलरत्न शाक्य मूपाहाँसुइ न्ह्याःगु पितब्वज्या ज्याझ्वः गिफ्ट नेपालया ग्वसालय् जुउगु खः । ग्वसाखलःया कजि कलाकार व मोडल शोभा महर्जनया सभानायसुइ जुउगु उगु ज्याझ्वः भिक्षु तपस्वीधम्म महास्थविर भन्ते पाखें पवित्रं परित्राण पाठ याना शुरु याःगु खः ।  ज्याझ्वलय् उगु म्युजिक भिडियोया निर्देशक रामकृष्ण खडगीं लसकुस न्वचु तयेगु झ्वलय् म्युजिक भिडियो निर्माणयात कया छुं छुं खँ कुलादिल ।  अथेहेतु सिने पत्रकार विजयरत्न असंबरें म्येयात कया समिक्षा याना दिल । ज्याझ्वलय् संगीतकार जिवित जल्मी, म्येहालामि जुजुकाजि रन्जित , स्वर्गिय प्रेममान चित्रकारया जहान विद्या चित्रकार, पाहाँ सुरेन्द्र तुलाधर व मूपाहाँ निर्मलरत्न शाक्यपिन्सं स्व.चित्रकार व चित्रकारं च्वयादीगु "" जित स्वया मिखा भाय् याना "" म्येया बारे थःथःगु नुगःखँ तयादीगु खः ।","  २०७८ फाल्गुण १९, बिहिबार "
हिदान याइपिन्त हःपाः  ज्याझ्वः ,"द शाक्य फाउन्देशन नेपालया ग्वसालय् व नेपाल रेडक्रस सोसाइटी गण बहाल उपशाखाया ग्वाहालि व नेपाल रेडक्रस सोसाइटी ब्लड ट्रान्समिशन सर्भिसया प्रविधिक ग्वाहालिइ  हिदान याइपिन्त उत्प्रेरणा ज्याझ्वः वंगु शनिवाः थनया यंगालय् याःगु दु ।  उगु ज्याझ्वलय् ज्याझ्वःया बारे  न्ववासे गणबहाल शाखाया नायः अमृत नारायण मानन्धरं हिदानया उपादेयता बारे कनादीगु खः । थुकथं हे उगु ज्याझ्वलय् ज्याझ्वःया सभानायः व द शाक्य फाउन्डेशन नेपालया नायः राजकाजी शाक्यं ज्याझ्वःया ग्वसाः ग्वये माःगु बारे खँ तयादीगु खः ।   उगु ज्याझ्वलय् डा.अनिता प्रधान शाक्य, विमला मानन्धर, डा. मनिता राजभण्डारीपिन्सं नं थःथःगु नुगः खँ तयादीगु खः । वयकलं थःगु खँ कनेगु झ्वलय् हि धैगु मानव जीवनया निंतिं गुलि आवश्यक धैगु खँय् विशेष बः बियादीगु खः । नापं हिया अभावं याना मनूया प्राण तकं वनिगुलिं मनूया जीवन बचे यायगु आधार हे हि जुयाच्वंगु दु धासें हिदान यायगु धैगु गुलि तःजिगु ज्या खँ धकाः नं कनादीगु खः । ","  २०७८ फाल्गुण १०, मंगलबार "
सम्पदा संरक्षणय् सरकार दु धइगु मेयर शाक्यया दावी,"    श्रीघः, नघलय् पुननिर्माण सम्पन्न जुगु भवन    येँ महानगरपालिकाया मेयर विद्यासुन्दर शाक्यं धर्मकीर्ति महाविहारया विस्तारित भवन छगु ज्याझ्वः दथुइ उलेज्या यानादीगु दु।  वडा २५ या श्रीघः, नघलय् पुननिर्माण सम्पन्न जुगु भवन मेयर शाक्य उलेज्या यानादीगु खःसा  भवन पुननिर्माण यायेत २०७७ मंसिर २० गते मेयर शाक्यं शिलान्यास यानादीगु खः। उगु ज्याझ्वलय् उपमेयर हरिप्रभा खड्गी श्रेष्ठ, प्रमुख प्रशासकीय अधिकृत लोकनाथ पौड्याल, वडा २५या  वडाध्यक्ष नीलकाजी शाक्यपिनिगु न सहभागी दुगु खः। भवन उलेज्या याये धुका मेयर शाक्यं  क्वाःपा, द्यःछेँ, बहाः, बही, सतः थेंजागु गुठीं सञ्चालन याना सांस्कृतिक सम्पदा संरक्षण याय्त सरकार दुगु महसुस यायेगु कुतः यानागु दु धका धयादिल ।  थज्यागु सांस्कृतिक सम्पदा पुननिर्माण याना सञ्चालन व्यवस्थापनया लागि  थःथःगु गुठीयात हे हस्तान्तरण यानागु दु खँ न्ह्यथंसे मेयर शाक्यं गुठीया स्वामित्व व क्रियाकलापय् जिमिसं छु न हस्तक्षेप याये मखु धका धयादीगु खः। वयकलं महानगरया ग्वाहालि निर्माण जुउगु अन्तरराष्ट्रिय बौद्ध भावना केन्दय् धम्महल भवन उलेज्या याये धुकागु व बागबजारय् बुद्ध विहार पुननिर्माण जुइ धुकुगु दु धका मेयर शाक्यं धयादीगु दु।  स्थानीय सरकार धइगु स्थानीय स्तरय् दुगु चिचिधःगु समस्या समाधान यायेत व स्थानीय पहिचान बचे यायेत खः धका उपमेयर हरिप्रभा खड्गी श्रेष्ठं धयादील । उगु विहारया भवन लागत ४ करोड २८ लाख रुपैयाँया खः। उकि मध्ये न्हापागु चरणय् करिब १ करोड लागतय् ज्या जुगु खः। थुगु चरणय् ९९ लाख ९९ हजार १६५ रुपैयाँ मध्ये १५ प्रतिशत अर्थात् १४ लाख ९९ हजार ८७४ रुपैयाँ उपभोक्ता समितिं व्यहरे याइ। बाँकी ८५ प्रतिशत अर्थात् ८४ लाख ९९ हजार २९० रुपैयाँ महानगरं ग्वाहालि याःगु खः ।     श्रीघः, नघलय् पुननिर्माण सम्पन्न जुगु भवन    येँ महानगरपालिकाया मेयर विद्यासुन्दर शाक्यं धर्मकीर्ति महाविहारया विस्तारित भवन छगु ज्याझ्वः दथुइ उलेज्या यानादीगु दु।  वडा २५ या श्रीघः, नघलय् पुननिर्माण सम्पन्न जुगु भवन मेयर शाक्य उलेज्या यानादीगु खःसा  भवन पुननिर्माण यायेत २०७७ मंसिर २० गते मेयर शाक्यं शिलान्यास यानादीगु खः। उगु ज्याझ्वलय् उपमेयर हरिप्रभा खड्गी श्रेष्ठ, प्रमुख प्रशासकीय अधिकृत लोकनाथ पौड्याल, वडा २५या  वडाध्यक्ष नीलकाजी शाक्यपिनिगु न सहभागी दुगु खः। भवन उलेज्या याये धुका मेयर शाक्यं  क्वाःपा, द्यःछेँ, बहाः, बही, सतः थेंजागु गुठीं सञ्चालन याना सांस्कृतिक सम्पदा संरक्षण याय्त सरकार दुगु महसुस यायेगु कुतः यानागु दु धका धयादिल ।  थज्यागु सांस्कृतिक सम्पदा पुननिर्माण याना सञ्चालन व्यवस्थापनया लागि  थःथःगु गुठीयात हे हस्तान्तरण यानागु दु खँ न्ह्यथंसे मेयर शाक्यं गुठीया स्वामित्व व क्रियाकलापय् जिमिसं छु न हस्तक्षेप याये मखु धका धयादीगु खः। वयकलं महानगरया ग्वाहालि निर्माण जुउगु अन्तरराष्ट्रिय बौद्ध भावना केन्दय् धम्महल भवन उलेज्या याये धुकागु व बागबजारय् बुद्ध विहार पुननिर्माण जुइ धुकुगु दु धका मेयर शाक्यं धयादीगु दु।  स्थानीय सरकार धइगु स्थानीय स्तरय् दुगु चिचिधःगु समस्या समाधान यायेत व स्थानीय पहिचान बचे यायेत खः धका उपमेयर हरिप्रभा खड्गी श्रेष्ठं धयादील । उगु विहारया भवन लागत ४ करोड २८ लाख रुपैयाँया खः। उकि मध्ये न्हापागु चरणय् करिब १ करोड लागतय् ज्या जुगु खः। थुगु चरणय् ९९ लाख ९९ हजार १६५ रुपैयाँ मध्ये १५ प्रतिशत अर्थात् १४ लाख ९९ हजार ८७४ रुपैयाँ उपभोक्ता समितिं व्यहरे याइ। बाँकी ८५ प्रतिशत अर्थात् ८४ लाख ९९ हजार २९० रुपैयाँ महानगरं ग्वाहालि याःगु खः ।","  २०७८ फाल्गुण २२, आइतबार "
बरिष्ठ संगीतकार किरण शाक्यया जहान मन्त,"बुद्ध धर्म संगीत ख्यलय आजीवन योगदान बिया वया च्वना दिइम्ह यल ओकुबहा:या वरिष्ठ संगीतकार किरण शाक्यज्युया तिरिमयजु चिनानी शाक्यजु दिवंगत जुयादिइगु दु ।  नुगःचुया ल्वचं पिडित वयक फागुण १८ सुथे ८:४५ बजे अल्का हस्पिटलय् वासः याका वया च्वंम्ह खःसा उपचारया झ्वलय् मदुगू ख: ।  वि सं २००२,माघ २गते जन्म जुम्ह चिनानी शाक्यया २०१९,माघ ८ गते  वरिष्ठ संगीतकार शाक्यलिसे इहिपा जुउगु खः ।   वयकपिनिं स्वम्ह म्ह्याय् व काय् छम्ह दु सा म्ह्याय् छम्ह नं मदय् धुंकूगु खः।","  २०७८ फाल्गुण १८, बुधबार "
हलिं मांभाय् दिंया लसताय् साहित्यिक व साँगितिक ज्याझ्वः जुल,"इस्वी सम्बत कथं फेब्रुअरी २१ खुन्हु हलिमय् हलिं मांभाय् हना दिवस हनावया च्वंगु दु ।  थुगुसिइ हलिं मां भाय् दिवसया लसताय्  केलत्वाःया सकल नेपाःमिया ग्वसालय्   ने.सं. ११४२ सिल्लागा पंचमि (२०७८ फागुन ९ गते)  सोमवाःया दिं खुन्हु येँया प्रदिप्त पुस्तकालयया सभाकक्षय् छगू साहित्यिक व साँगितिक ज्याझ्वः जुल ।  उगु  ज्याझ्वः येँ महानगरपालिका वडा २५या वडा अध्यक्ष नीलकाजी शाक्यं   उलेज्या यानादिलसा ज्याझ्वलय्  शरद कसाः, सचेतना मानन्धर, रेखा शाक्य, रामेश्वर मिश्रण श्रेष्ठ, विजयरत्न असंबरे, ज्ञानिराजा मानन्धर, रामगोपाल आशुतोष, विमलप्रभा बज्राचार्य, नरेश अमात्य, विमला मानन्धर, सजगता मानन्धर, दिब्या ताम्राकार, रमेश मानन्धर, आयुष्का साही, रविना श्रेष्ठ, , रेणुश्रेष्ठ , विमलप्रभा बज्राचार्य,सुरेश प्रधान यल , तुयु पुं , पुष्परत्न स्वीटहर्ट , आर मानन्धर लगायत पुलांपिं न्हूपिं साहित्यकारपिन्सं थःथःगु साहित्य ब्वना न्यंकादिल ।  साहित्यह्यःमि  लोकंह्वाम्ह म्येहालामि पवित्र कसाःजुं न्ह्याकादीगु उगु ज्याझ्वलय् सलिलसुन्दर तुलाधर, सोनिका मानन्धर, गंगा महर्जन, सुमित्रा महर्जनपिन्सं सांगितिक ज्याझ्वः न्ह्यब्वयादिल।","  २०७८ फाल्गुण ९, सोमबार "
स्वम्ह मिसा पत्रकार  सम्मानित,"नेवाः पत्रकार राष्ट्रिय दबू मिसा विभागया ग्वसालय् ११२क्वगु अन्तर्राष्ट्रिय नारी दिवसया सन्दर्भय् आइतबार  "" सन्चार जगतय् मिस्त "" विषय यात कया छगू  तःजिगुु ज्याझ्वः जुउगु द ।उगु ज्याझ्वलय् वरिष्ठ पत्रकार मिसा सुभेच्छा बिन्दुं मू खँ तयादीगु खः ।  उगु ज्याझ्वलय् स्वम्ह मिसा पत्रकारतयेत  सम्मानित याःगु दु । थथे सम्मानित जूपिं स्वम्हय् छम्ह मन्जु बज्राचार्य , मेम्ह पुर्णिमा शाक्य डंगोल खःसा छम्ह अनिता गुरुङ खः ।  वयक स्वम्हेसित वयकपिन्सं सन्चार ख्यलय् ताः ई न्ह्यवंनिसें याना वया च्वनादीगु योगदानयात लुमंकुसे सम्मान यानागुखँ  ग्वसाः कजि रचना श्रेष्ठं कनादिल ।  ग्वसाः कजि रचना श्रेष्ठया सभानायसुइ सम्पन्न जूगु उगु ज्याझ्वलय् येँ महानगरपालिकाया मेयर विद्या सुन्दर शाक्य मूपाहाँ कथं झाया दीगु खः ।  विशेष पाहाँ कथं उपमेयर हरिप्रभा खडगी, मधेशी पत्रकार समाजया नायः मोहन सिंह , नेपाल पत्रकार महासंघया न्वकु बाला अधिकारी पाहाँ कथं ब्वति कयादीगु खः सा ज्याझ्वलय् नेवाः पत्रकार राष्ट्रिय दबूया सल्लाहकारपिं रमेश काजी स्थापित, विजयरत्न असंबरे व किरण शाक्यया नं विशेष ब्वति दुउगु खः ।  ज्याझ्वलय् मूपाहाँ मेयर शाक्यं हनापौ लःल्हाना दिलसा  विशेष पाहाँ खडगी श्रेष्ठं दोसल्लां न्येका दीगु खः ।ज्याझ्वलय् केन्द्रीय सचिव प्रेरणा शाक्यं लसकुस न्वचु तयादीगु खःसा दबूया केन्द्रिय नायः सुरजबीर बज्राचार्यं नेपाःया पत्रकारिता ख्यलय् नेवाः पत्रकारतयेगु उपस्थिती व स्थीतिया खँ न्ह्इब्वयादिल ।  ज्याझ्वलय् पत्रकार राष्ट्रिय दबूया केन्द्रिय कार्यसमितिया पदाथिकारीपिं, सचिवालय दुजः पिं , सल्लाहकार लगायतं येँ, यल, ख्वप व काभ्रे जिल्लाया नायःपिनिगु नं उपस्थिति दुउगु खः । ","  २०७८ फाल्गुण २२, आइतबार "
ज्यापु समाजं तालीम भवन दयेकीगु ,"ज्यापु समाज यलं समाजय् सीप विकास व क्षमता अभिवृद्धिया आज्जु ज्वनाः निरन्तर तालीम ज्याझ्वः यानावनेत तालीम भवन दयेकीगु जूगु दु । यलया ज्यापु समुदायया कुसा संगठन ज्यापु समाजं सोमबाः ज्यापु प्रज्ञा भवन भोलध्वाखाय् पत्रकार सम्मेलन यानाः तालीम ज्याझ्वः यानावनेत लोक कल्याण भवन दयेकेत्यनागु जानकारी ब्यूगु खः । पत्रकार सम्मेलनय् न्ववासें समाजया वरिष्ठ न्वकू सन्तमान महर्जनं यल गःछेँत्वाःया चिरिमैं महर्जनं दान ब्यूगु यल महानगरपालिका ११ वडा सैंथुगणेशस्थित १२ आना जग्गाय् उगु भवन दयेकेगु धयादिल । वइगु बुधबाः सुथय् विधिवत् रुपं पूजा यासें यल महानगरपालिका प्रमुख चिरिबाबु महर्जनं उगु लोक कल्याण भवनया शिलान्यास यानादीगु ज्याझ्वः दु  । समाजया नायः तीर्थलाल महर्जनं सरोकारवाला संघसंस्थातलिसे समन्वय यासें अन्तर्राष्ट्रिय स्तरया नमूना तालीम उगु भवनं यानावनेगु धयादिल । ‘सीप व क्षमताया विकास जूसा सुं नं बेरोजगार च्वनेमालीगु स्थिती दइमखु, गुकिं समाजया आर्थिक उन्नतीइ नं तिबः जुइ’ नायः महर्जनं धयादिल, ‘थ्व हे खँयात ध्यानय् तयाः जिमिसं निरन्तर सीपमूलक तालीमत यानावयागु दु, व आः थुगु भवनं अझ उच्चस्तरीय, गुणस्तरीय तालीमत यानावनेगु जुइ ।’ भवन दयेकेत यल महानगरपालिकां ६० लाख तका ग्वहालि जुइगु जूगु दु । प्यतँजाःया भवनय् तालीमलिसें आर्थिक सबलीकरणया लागिं गोष्ठी, सभा, सेमिनार आदि नं यानावनेगु ग्वसाः दुगु धाःगु दु ।","  २०७८ फाल्गुण २४, मंगलबार "
प्रेस चाैतारी नेपालया मंका अधिवेशन क्वचाल,"प्रेस चाैतारी नेपालया बागमति,उपत्यका, प्रतिष्ठान र एशोसिएट प्रदेशया  शनिबार जूगु  न्हापांगु मंका अधिवेशनं प्रतिष्ठान प्रदेश कमिटीया संयाेजकय् सराेज ढुंगेलया नेतृत्वय् २१ सदस्यीय कमिटी सर्वसम्मत ल्यःज्या जुउगु दु ।  उपाध्यक्ष पदय् सर्मिला थापा , महासचिव भिषा काफ्ले व सचिवय् तुलसी सुवेदी व केशव भट्ट ल्यःगु दु । काेषाध्यक्षय् सञ्जिता आचार्य  दुजलय् राजु नापित,तेज नारायण महर्जन,अरविनमान सिंह,समृद्धा केसी ,,  सुमन आचार्य,युवराज खत्री,सविना कार्की,अनिष अविरल,गोमा परियार,युवराज खत्री,महेश निरौंला व बटुकराज गिरी यात ल्यःगु खः ।  अथेहल प्रेस चाैतारी नेपाल एसाेसिएट प्रदेश समितिया  जूगु ल्यःज्याय् राजीव राजाेपाध्याय,  राजेन्द्र नीलः सायमि  व बिगेन तुलाधरपिं कार्यसमिति दुजलय् ल्यःगु खः ।  प्रेस चाैतारी नेपालया एसाेसिएट प्रदेश समितिया  दुजः पदय् ल्यःज्या जुयादीम्ह राजिव राजोपाध्याय नीदँ नीन्यादँ न्ह्यः गुडनाइट एफएमया नेपालभाषा ज्याझ्वःया ईलंनिसें सन्चारख्यलय् पलाः न्ह्याकावया च्वंम्ह खःसा थौंकन्हे झीगु सः पुचःया छम्ह सकृय व्यक्तित्व खःसा विशेष याना नाइस टेलिभिजनय् न्ह्याना वया च्वंगु नेवाः ज्याझ्वः"" झीग सः"" या इपिसोड डाईरेक्टर व एडिटर जुया ज्या याना वया च्वनादीगु दु । झीगु सःया राजिव राजोपाध्याय का. स. दुजलय्    ","  २०७८ फाल्गुण २३, सोमबार "
निर्देशक सुरेन्द्र तुलाधरं थः म्ह्याय् हिरोइन दयेकल,"  नेपालभाषाया नांजाम्ह निर्देशक सुरेन्द्र तुलाधरं थः म्ह्याय् इभेन्जिला तुलाधरयात नं कलाख्यलय्""इन्ट्री"" याकुगुपिं दु ।  निर्देशक तुलाधरं थः म्ह्याय् इभेन्जिलायात स्वर सम्राट नारायण गोपालया तसकं लोकंह्वागु  "" एउटा मान्छेको मायाले"" म्येया कभर भर्सन कथं दयेकुगु  न्हूगु म्युजिक भिडियोय् म्हितकुगु खः ।  थ्व म्येया प्रिमियर सिडिसि सिनेमाय् मंगलबार याःगु दु ।  म्येया मोडल कथं थुकी संगम सागर शाक्य व इभेन्जिला तुलाधरयात क्यनातःगु दु ।निर्देशक तुलाधरं थः म्ह्याय्या निंतिं थुगु म्ये दयेकाःगु जक मखुसे स्वर सम्राट नारायण गोपालया म्ये नं लुमन्ति कथं ल्यनाच्वनेमा धैगु आशय प्वंकुगु खः ।  ज्याझ्वलय् म्यूजिक भिडियोलय् ग्वाहलि याःपिन्त नं खादा न्ययेका सम्मान याःगु खः। मोडल इभेन्जिला थः अबु सुरेन्द्र तुलाधर लिसे हे ज्या यायेगु इच्छा दुगु व थुगु खँ  कंगु खः ।  ","  २०७८ फाल्गुण २५, बुधबार "
येँया सम्पदा दयके भिंके खना मेयर शाक्यं लसता प्वंकल,"येंँ महानगर पालिकापाखें येँय् महानगरं  सत्या स्वयां अप्वः ल्याखय् सम्पदाया पुननिर्माण व निर्माण यानागु विषयवस्तुयात कःघाना  शुक्रवाः छगू पत्रकार सम्मेलन याना जानकारी बिउगु दु ।  उगू पत्रकार सम्मेलनय् महानगरपालिकां संस्कृति व सम्पदाया ख्यलय् याना वयाच्वनागु कार्यप्रगतिबारे जानकारी महानगरया प्रमुख विद्यासुन्दर शाक्यं बियादीगु खः ।    प्रमुख शाक्यं थः महानगरय् वयेधु्ंका महानगर दुनेया कला, संस्कृति, सम्पदा संरक्षण तथा प्रवर्द्धनया झ्वलय् आपालं ज्या यानागु उकिइ सफलता नं हासिल यानागु खँ उगु पत्रकार सम्मेलनय् कनादीगु दु ।  वयकलं येँ महानगरपालिकां मरुसतः, कमलपुखुया नापनापं एेतिहासिक महत्वं जाःगु दरबार हाई स्कूल व थीथी वडाय् दयाच्वंगु ऐतिहासिक बहाः बही, मठमन्दिर, चैत्य, विहार, गुथि छेँ, द्यःछें लगायत सत्या स्वयां अप्वः सम्पदाया पुननिर्माण यानागु धका वयकलं छगू धलःपौ नं न्ह्यब्वया दिल । वयकलं उगु पत्रकार सम्मेलनय् स्थानीय बाजंया  संरक्षण, जात्रापर्व सञ्चालन, बाजागुरुपिन्त हनावना, सांस्कृतिक ज्याखँत यानागु खँ नं कनादिल । वयकलं येँय् दुने जक मखसे स्वनिगलं पिनेया तकं ऐतिहासिक तथा पुरातात्विक महत्वया क्षेत्र लुम्बिनीया बज्रयान महाविहार, रामग्रामया पण्डितपुर क्षेत्रया विकास लगायतय् ज्या यानागु खँया नं जानकारी बियादिल । थुकथं हे वयकलं सम्पदाया ख्यलय् महानगर पालिकां आपालं ज्या याय्फूगुलिइ थः सन्तुष्ट जुयागु नं खँं कनादिल । ","  २०७८ चैत्र ४, शुक्रबार "
साँस्कृतिक थाय्  हरिसिद्धि जलय् स्वपु म्येया पितब्वज्या,"यलया साँस्कृतिक व एतिहासिक नगरी हरिसिद्धि जलय् शनिवार छगू तःजिगु ज्याझ्वःया दथुइ स्वपू म्येया पितब्वज्या जूगु दु ।  शिलाचर्हे पाहाँचर्हे , स्वाँया वासना व छंगु रुप खना बोलया स्वपू थी थी म्येया म्युजिक भिडियो पितब्वज्याय् नेपालभाषाया न्हापांम्ह म्युजिक भिडियो निर्देशक सिने पत्रकार विजयरत्न असंबरे मूपाहाँ कथं झायादीगु खः ।  जलया नांजाम्ह तबला गुरु निरन्जन महर्जनया सभानायसुइ न्ह्याःगु पितब्वज्या ज्याझ्वलय् विशेष पाहाँपिं समता संगीत साधना केन्द्रया तुलसी महर्जन , हरिसिद्धि भजन मण्डलया सचिदानन्द महर्जन, समाजसेवी महेन्द्र श्रेष्ठ व   मंगल महर्जन  , नांजाम्ह संगीतकःमि जिवित जल्मी लगायत पितब्वज्या जूगु म्येया म्येहालामिपिं अशोक महर्जनं व राजेन्द्र महर्जन पिन्सं नुगःखँ तयादीगु खः।  नुगःखँ तयेगु झ्वलय् मूपाहाँ  असंबरें नेपालभाषाया सांगितिक व साँस्कृतिक ख्यलय् हरिसिद्धि जलया कलाकःमि पिनिगु ज्वमदुगु योगदान दु धका धयादिसे आःया कलाकारिता आर्थिक समृद्धिया  निंतिं जुइमाल धका धयादिल ।  ज्याझ्वलय् पितब्वज्या जुउगु स्वपू म्ये मध्ये शिलाचर्हे पाहाँचर्हे बोलया म्ये म्येहालामिपिं अशोक महर्जनं व राजेन्द्र महर्जन पिन्सं हालातःगु खःसा विष्णु जल्मीं  च्वयादीगु व लसय् हनादीगु  खः   ।  थ्व म्येय्  निरन्जन महर्जन कुमारीया संगीत संयोजन,किपालुमि रबिन डंगोल , निर्देशन व सम्पादन बी के जल्मीं यानादीगु खःसा थुके विश्वनाथ महर्जन,विक्रम महर्जन लगायतया कलाकारपिन्सं म्हितातःगु दु ।  स्वांया वासना म्ये अशोक महर्जन काकें हालातःगु खःसा म्येच्वमि कृष्णराम महर्जन,संगीत निरन्जन महर्जन कुमारी,किपालुमि व सम्पादन बी के जल्मी,कोरियोग्राफि व निर्देशन सुरज नापित खःसा थुके किशोर चिपालु व रोजिना सुवाल ,  रविन डंगोल या अभिनय दु ।  छंगु रुप खना बोलया म्ये राजेन्द्र महर्जन व दिपा महर्जनं हालातःगु खःसा म्ये च्वमि व लय चिनामि निरन्जन महर्जन कुमारी,किपालुमि व छ्याय्फ्वायकःमि सोहन मानन्धर, कोरियोग्राफि आराध्य लक्ष्मी खडगीं यानादीगु थ्व म्येय् राजु महर्जन , आराध्य लक्ष्मी खडगी व पूर्णकाजी ज्यापु या नापनापं कलाकार मोडल व कोरियोग्राफर आराध्य लक्ष्मीया  मां सुर्जलक्ष्मी अबु राम खडगी अले मचा कलाकारपि समर्पण गमाल व रोजिशा बलामि पिन्सं अभिनय यानादीगु  व   थुकिया निर्देशन जितेन्द्र महर्जनं यानादीगु खः ।    यलया साँस्कृतिक व एतिहासिक नगरी हरिसिद्धि जलय् शनिवार छगू तःजिगु ज्याझ्वःया दथुइ स्वपू म्येया पितब्वज्या जूगु दु ।  शिलाचर्हे पाहाँचर्हे , स्वाँया वासना व छंगु रुप खना बोलया स्वपू थी थी म्येया म्युजिक भिडियो पितब्वज्याय् नेपालभाषाया न्हापांम्ह म्युजिक भिडियो निर्देशक सिने पत्रकार विजयरत्न असंबरे मूपाहाँ कथं झायादीगु खः ।  जलया नांजाम्ह तबला गुरु निरन्जन महर्जनया सभानायसुइ न्ह्याःगु पितब्वज्या ज्याझ्वलय् विशेष पाहाँपिं समता संगीत साधना केन्द्रया तुलसी महर्जन , हरिसिद्धि भजन मण्डलया सचिदानन्द महर्जन, समाजसेवी महेन्द्र श्रेष्ठ व   मंगल महर्जन  , नांजाम्ह संगीतकःमि जिवित जल्मी लगायत पितब्वज्या जूगु म्येया म्येहालामिपिं अशोक महर्जनं व राजेन्द्र महर्जन पिन्सं नुगःखँ तयादीगु खः।  नुगःखँ तयेगु झ्वलय् मूपाहाँ  असंबरें नेपालभाषाया सांगितिक व साँस्कृतिक ख्यलय् हरिसिद्धि जलया कलाकःमि पिनिगु ज्वमदुगु योगदान दु धका धयादिसे आःया कलाकारिता आर्थिक समृद्धिया  निंतिं जुइमाल धका धयादिल ।  ज्याझ्वलय् पितब्वज्या जुउगु स्वपू म्ये मध्ये शिलाचर्हे पाहाँचर्हे बोलया म्ये म्येहालामिपिं अशोक महर्जनं व राजेन्द्र महर्जन पिन्सं हालातःगु खःसा विष्णु जल्मीं  च्वयादीगु व लसय् हनादीगु  खः   ।  थ्व म्येय्  निरन्जन महर्जन कुमारीया संगीत संयोजन,किपालुमि रबिन डंगोल , निर्देशन व सम्पादन बी के जल्मीं यानादीगु खःसा थुके विश्वनाथ महर्जन,विक्रम महर्जन लगायतया कलाकारपिन्सं म्हितातःगु दु ।  स्वांया वासना म्ये अशोक महर्जन काकें हालातःगु खःसा म्येच्वमि कृष्णराम महर्जन,संगीत निरन्जन महर्जन कुमारी,किपालुमि व सम्पादन बी के जल्मी,कोरियोग्राफि व निर्देशन सुरज नापित खःसा थुके किशोर चिपालु व रोजिना सुवाल ,  रविन डंगोल या अभिनय दु ।  छंगु रुप खना बोलया म्ये राजेन्द्र महर्जन व दिपा महर्जनं हालातःगु खःसा म्ये च्वमि व लय चिनामि निरन्जन महर्जन कुमारी,किपालुमि व छ्याय्फ्वायकःमि सोहन मानन्धर, कोरियोग्राफि आराध्य लक्ष्मी खडगीं यानादीगु थ्व म्येय् राजु महर्जन , आराध्य लक्ष्मी खडगी व पूर्णकाजी ज्यापु या नापनापं कलाकार मोडल व कोरियोग्राफर आराध्य लक्ष्मीया  मां सुर्जलक्ष्मी अबु राम खडगी अले मचा कलाकारपि समर्पण गमाल व रोजिशा बलामि पिन्सं अभिनय यानादीगु  व   थुकिया निर्देशन जितेन्द्र महर्जनं यानादीगु खः । ","  २०७८ फाल्गुण २९, आइतबार "
जसपाया जनसरोकार दस्ता घोषणा,"संघीय मामिला तथा सामान्य प्रशासन मन्त्री राजेन्द्र प्रसाद श्रेष्ठं थःगु थायबाय् मदयकाः च्वनेमाःपिं स्वबासीतयत नं सरकारं हे जग्गा बीगु धयादीगु दु । येँय् जूगु छगू ज्याझ्वलय् न्ववासें मन्त्री लिसें जनता समाजवादी पार्टी (जसपा) नेपालया वरिष्ठ नेता श्रेक्ष् कारणवश थःगु थायबाय् मदयकाः च्वनेमाःपिं स्वबासीतयत नं जग्गा बीगु कथं भूमि आयोगया परिभाषा संशोधन यानागु जानकारी बियादिल । ‘सडक विस्तारलिसें थीथी कारणं थनया स्ववासीत सुकुम्वासी जूगु अवस्था दु, सुकुम्वासीयात जग्गा उपलब्ध याकेगु धकाः यानातःगु भूमि आयोगया परिभाषा संशोधन यानाः थःगु थायबाय् मदयकाः च्वनेमाःपिं स्ववासीयात नं जग्गा उपलब्ध याकेगु कथं संशोधन जुइधुंकूगु दु’ मन्त्री श्रेष्ठं धयादिल । जनता समाजवादी पार्टी (जसपा) नेपाल नेवाः राष्ट्रिय समिति अन्तर्गतया जनसरोकार समन्वय समितिं याःगु ज्याझ्वलय् जनसरोकार दस्ता घोषणा याःगु खः । ज्याझ्वलय् मन्त्री श्रेष्ठं दस्ताया दुजःतयत दस्ताया ज्याकेट लःल्हानादीगु खः । दस्ता घोषणा धुंकाः न्ववासें समितिया कजि श्यामकृष्ण प्रजापतिं करीब दत्या न्ह्यः हे दस्ता दयेकेधुंकागु खःसां आः औपचारिक घोषणा जूगु धयादिल । दस्तां स्वनिगःया स्थानीय वासिन्दातलिसे प्रत्यक्ष सरोकार तइगु मुद्दा ज्वनाः न्ह्याःवनेगु कजि प्रजापतिं धयादिल । दस्तां न्हापांनिसें हे सडक विस्तार, फास्ट ट्र्याक, सुख्खा वन्दरगाह, आउटर रिङरोड, गुठी विधेयकलिसेंया मुद्दाय् संघर्षय् कुहांवयागु लुमंकुसें स्थानीय मुद्दाय् आः झन सशक्त रुपं न्ह्याःवनेगु प्रजापतिं धयादिल । ‘स्थानीय वासिन्दां भोगे यानावःगु समस्याया समाधानया लागिं सरोकारवाला निकायलिसे समन्वय, संवादयात न्ह्यःने यंकेगु जुइ, माल धाःसा संघर्षय् कुहांवयेमाःसां जिपिं लिचिलेमखु’ प्रजापतिया धापू खः । ज्याझ्वलय् दस्ताया ५१ दुजःया नां घोषणा याःगु खःसा लिपा मेपिं ५० दुजः तनेगु धाःगु दु ।","  २०७८ चैत्र ४, शुक्रबार "
पेजथ्री पिपल्स च्वइस अवार्ड ११४२या सिरपाया निंतिं धेंधें बल्लाखय् लाःपिनिगु नां पिदन,"नेपालभाषाया संगीत , संकिपा व मनोरन्जन ख्यलय् छगू ज्वमदुगु सिरपा कथं न्ह्याना च्वंगु  पेजथ्री पिपल्स च्वइस अवार्ड ११४२या सिरपाया निंतिं धेंधें बल्लाखय् लाःपिनिगु नां ग्वसाखलःपाखें पिकागु दु ।  सिरपाया निंतिं धेंधें बल्लाखय् लाःपिनिगु नां पितब्वज्या ज्याझ्वः यलया पाटन म्यूजियमय् शनिवार जुउगु खःसा थुके मुक्कं ४६गू विद्याय् जूगु नामांकन संगीतय् १९ गू, म्युजिक भिडियो १३ गू व प्याखँनय् १४ विधाया नामांकन जूगु खः ।  यलया १६ वडाया ग्वाहालिइ जुउगु उगु ज्याझ्वः ईलोहं प्रकाशनया प्रबन्ध निर्देशक नरेशवीर शाक्यया सभानायसुइ जूगु खः ।  उगु ज्याझ्वलय्  यल १६ वडा अध्यक्ष निर्मलरत्न शाक्य, बागमति प्रदेशया सांसद एवं पूर्व आन्तरीक तथा कानून मन्त्री डा. अजय क्रान्ति शाक्य, पूर्व इजरायलया राजदूत डा अन्जान शाक्य, येँ महानगरपालिकाया मेयर विद्यासुन्दर शाक्य व पेजथ्री अवार्डया कजि दर्शनवीर शाक्यं नुगः खँ तयादीगु खः ।  यल १६ वडाया अध्यक्ष निर्मलरत्न शाक्यं लसकुस न्वचु तया दिइगु उगु ज्याझ्वलय् पेजथ्री अवार्डया संयोजक दर्शनवीर शाक्यं अवार्डया प्रकृयागत खँ कनादीगु खः । बागमति प्रदेश सांसद एवं पूर्व आर्थिक तथा कानून मन्त्री डा. अजय क्र्रान्ति शाक्यं थुगु दँय् लाइफटाइम एचिभमेन्ट अवार्ड वरिष्ठ कलाकार मदनकृष्ण श्रेष्ठयात लः ल्हाइगु खँया घोषणा यानादीगु खःसा कलाकारपिं नं मूलधारय् दुहांवने माःगु खँय् बः बिया दिइगु खः । पूर्व राजदूत (इजरायल) डा. अन्जान शाक्यं पेजथ्री अवार्डयात भिंतुना ब्यूसें नेपाः व इजरायलया कलाकार दथुइ सांस्कृतिक आदानप्रदान ज्याझ्वः यायेफइगु संभावनायात न्ह्यब्वयादिल  । मेयर बिद्या सुन्दर शाक्यं पेजथ्री अवार्डया प्यंगुगू संस्करण येँ सभागृहय् बैशाख ३, २०७९ गते जुइगु खँया घोषणा यानादिल ।  सभानायः नरेशवीर शाक्यं पेजथ्री अवार्ड ज्याझ्वःयात स्थानीय सरकारं सम्बोधन यानाच्वंगु खँय् लसता प्वंकाः सुभाय् देछानादिल । ज्याझ्वलय् नामांकन जूपिं कलाकारपिन्त पाहाँपिंसं दसिपौ लःल्हाःगु खःसा यल १६वडा कलाकार समितिया सहकार्य जूगु खः पेजथ्री अवार्डया नामांकन ज्याझ्वः अनुप शाक्य व सलोना बज्राचार्यं न्ह्याकादीगु खः । पेजथ्री पिपल्स च्वइस अवा्र्डया धेंधें बल्लाखय् लाःपिनिगु धलः ","  २०७८ चैत्र ६, आइतबार "
राष्ट्रिय समावेशी म्युजिक अवार्ड २०२२ (निम अवार्ड) या सिरपाया धेंधें बल्लाखय् नेवाः म्ये,"राष्ट्रिय समावेशी म्युजिक अवार्ड २०२२ (निम अवार्ड) या सिरपाया धेंधें बल्लाखय् लाःपिन्त दसिपौ लःल्हात   नेपाली जुयागुलि गर्व यायेनु, नेपाली कला व संस्कृतिया जगेर्ना यायेनु धइगु आज्जु ज्वनाः नेपाःया न्हापांगु समावेशी म्युजिक अवार्ड राष्ट्रिय समावेशी म्युजिक अवार्ड २०२२ (निम अवार्ड) या सिरपाया धेंधें बल्लाखय् लाःपिन्त छगू ज्याझ्वःया दथुइ मनोनयनया दसिपौ लःल्हागु दु ।   गोकर्णेश्वर नगरपालिकाया मेयर सन्तोष चालिसे मूपाहाँ कथं झायादीगु खः । वयकलं थः छम्ह कलानुरागी खः धका धयादिल । थः छम्ह म्येच्वमि खः धयादिसे स्वर सम्राट नारायण गोपालयात छपू म्ये हायकेगु इच्छा पूमवंगु खँ कनादिल ।   नांजाम्ह कलाकार,निर्देशक व चलचित्र कलाकार संघया उपाध्यक्ष मोहन निरौलाया सभानायसुइ जुउगु ज्याझ्वलय् ग्वसाखलःया नायः माधवराज खरेलं लसकुस न्वचु तसे  नेपाः देय् धइगु साँगितिक व साँस्कृतिक विविधतां जाःगु देय् जुउगुलिं नेपाः दुनेया थीथी भाय् दुथ्याका समाबेशी म्युजिक अवार्ड न्ह्याकागु खँ न्ह्यथना दिल ।  नेपाःया न्हापांगु समावेशी अवार्डया रुपय् म्हसीका दूगु राष्ट्रिय समावेशी म्युजिक अवार्डया न्याक्वःगु संस्करणया सिरपाःया निंतिं उत्कृष्ट धलखय् लाःपिनिगु मनोनयन धलः सार्वजनिक यागु खःसा पावर इन्टरनेशनल मिडिया नेपालया ग्वसालय् जुयावयाच्वंगु समावेशी म्युजिक अवार्डय् स्वदेशगान, गजल, आधुनिक, पप, लोकपप व लोकदोहारीया नापनापं नेपाःया थीथी भाय कथं काँठे, डेउडा, मैथली, थारु, तामाङ, नेपालभाषा लगायतया भाषाभाषीपिनिगु सहभागी दुउगु खँ पिम नेपालया महासिचव अले अवार्ड ज्याझ्वःया संयोजक कमला जोशीं जानकारी बियादिल ।  शान्ति, भाइचारा व एकताया हसना न्यंकभनं थ्यंकेगु माध्यम धइगु म्ये–संगीत कला जुउगुलिं समावेशी अवार्डपाखें नं नेपाली संस्कृतियात जगेर्ना यायेगु तातुनाः खस नेपालीसहित सकतां भाषाभाषीया कलाकारपिन्त छगू हे मञ्चय् थनेगु ज्या यानाः वयाच्वंगु दु ।   नेपाःया तजिलजि कल्चरयात थौंकन्हे आपासिनं ल्वःमंका हःगुलिं म्ये–संगीतया माध्यमं थुकियात म्वाकातयेत श्रष्टा सर्जकपिन्त समावेशी म्युजिक अवार्डया माध्यमं हःपाः, तिबः, प्रोत्साहन, सम्मान यानाः वयागु खँ संयोजक जोशीं कनादिल ।  थ्वहे चैत्र २० गते जुइगु समावेशी म्युजिक अवार्डमा देश दुनेया आपालं कलाकारपिनिगु भव्य सहभागिता दइगु खँ अवार्ड आयोजक समितिया निर्देशक राजन थापां कनादिल ।   राष्ट्रिय समावेशी म्युजिक अवार्ड २०७८ या मनोनयनय् लाःगु नेपालभाषा विधाय् मनोनयन थथे दु  :   उत्कृष्ट नेपालभाषा गायन :   १. सज्जु मानन्धर : सुथय् लुमनी २. रविकुमार महर्जन : फरेम दुनेया तस्बिर ३. तेजवती जोशी : यःमां जितः ४. विजेन्द्र चवाल : जिवनया छुं ई ५. सोनी राजभण्डारी : झीगु मन स्वां   उत्कृष्ट नेपालभाषा म्येच्वमि :   १. हरिराम ठेंचो : यःमां जितः २. राजु मानन्धर : सुथय् लुमनी ३. उत्तम मानन्धर : बुलुहुँ बुलुहुँ ४. अनिक शाक्य : जिवनयाः छुं ई ५. पवन जोशी : फरेम दुनेया तस्बिर   उत्कृष्ट नेपालभाषा मोडल :   १. रुक्साना महर्जन : भुतमाली २. शुशिल श्रेष्ठ : नुगःघाःया वासः ३. अनु महर्जन : छ व जि छम्ह हे ४. श्रेया कार्की : पन्तिया मकर मेला ५. रोशन शाक्य : राजमती कुमती   उत्कृष्ट कल्चरल म्ये   १. अमृत खाती : राम साईली (काँठे भाका) २. सानुबाबु घिसिङ : आध्यू खाङबारी (तामाङ) ३. पुर्णकाजी ज्यापु : त्यः.छिं त्यः (नेपालभाषा) ४. सीता तुम्रुक : हिलिक हिलिक (लिम्बु भाषा) ५. प्रयास तामाङ : फाईफ्रई आलाउ (तामाङ) ६. लक्ष्मी पुरी प्रधान : माया बिरानी (नेपाली) ७. सन्तोष राज : पुनम कें चान्द (मैथली)   अथेहे राष्ट्रिय भावया म्येपाखे जितेन शाक्यया ‘जिउ ज्यान प्राण’ नं उत्कृष्टताया मनोनयनय् लानाच्वंगु दु । थ्व म्येया च्वमि अमृतरत्न शाक्य खः ।   उत्कृष्ट राष्ट्रिय भावको गीत १. अमृतरत्न शाक्य ‌: जिउ ज्यान प्राण २. टेक तामाङ ‌:  नेपाल आमा ३. भुवन चौघरे ‌: छातीमा देश बोक्नेहरु ४. चन्द्र लाल तामाङ ‌:  दल छ देश छैन ५. नारायण कँडेल ‌:  उतै जान पर्छ","  २०७८ चैत्र ८, मंगलबार "
जवः ल्हातिं कलः ज्वना रेडियो झीगु सः पाखें पितब्वज्या,"रेडियो नेशन १०३.९ एफ एमय् न्ह्याना वया च्वंगु नेवाः ज्याझ्वः रेडियो झीगु सः पाखें थौं शुक्रबारया नियमित ज्याझ्वः संगीत पाखें  जवः ल्हातिं कलः ज्वना बोलया छपू म्येया पितब्वज्या जुउगु दु । सथसिया ९ ता ईया समाचार धुंका १० ता ई तक न्हियान्हिथं न्ह्याना वया च्वंगु रेडियो झीगु सः या शुक्रबार पतिकं न्ह्याइगु संगीत ज्याझ्वःया न्ह्याकामि पवित्रकुमार महर्जन खः । ज्याझ्वः न्ह्याकामि महर्जनं हे न्ह्याकादीगु नियमित ज्याझ्वः संगीत या लुखां उदियमान म्येहालामिपिं भुपेन शाक्य व मैंया मुनिकार महर्जन या सलय् थ्वःगु म्येया पितब्वज्या झीगु सः पुचःया नायः एवं सिने पत्रकार विजयरत्न असंबरें यानादीगु खः ।   थःगु नुगःखँ तयेगु झ्वलय्  एफ एम धइगु कला , साहित्य व संगीत थपु यायेगु निंतिं तधंगु दबू खः धका वयकलं धयादिल । थ्वहे झ्वलय् रेडियो झीगु सः पाखे प्रतिभांजाःपिं कलाकार पिनिगु म्ये पिथनेत दबूया रुपय् दने थःगु नुगः लसतां जाल धका धया दिल । च्वमि विनोद हृदय शाक्यं च्वयादीगु थ्व म्ये शिव शाहीं लसय् हनादीगु खः ।","  २०७८ चैत्र ११, शुक्रबार "
न्याक्वःगु हलिं नेवाः दिवस तःजिक हन,"वर्ल्ड नेवाः अर्गनाइजेशन निस्वंगु दिनयात लुमंका दय्ँदसं मार्च महिनाया लिपांगु शन्चरबार खुन्हु वर्ल्ड नेवाः  डे अर्थात् हलिं नेवाः न्हि कथं हना वया च्वंगु दु ।  थ्व अर्गनाइजेशन सन्२०११ स बेलायतय् निस्वंगु खः । लिपा थीथी देशय् विश्व नेवाः सम्मेलन जुया च्वंगु खःसा सन्२०१८ या मार्च ३० व ३१ तारीख निन्हुयंकं हलिमय न्यंकभनं च्वंपिं नेवाः प्रतिनिधि मुना नेपालय् हलिं नेवाः दिवस हंगु खः । वहे दिनं निसें हलिमय थीथी थासय् हलिं नेवाः दिवस हना वया च्वंगु खः ।  वहे कथं थुगुसिइ न्याक्वःगु हलिं नेवाः दिं थीथी देशय् थें नेपालय् नं तःजिक हंगु दु । नेपालय्  न्याक्वःगु हलिं नेवाः दिवस ज्याझ्वःया ग्वसाः नहेन्द्र प्रधानया कजिसुइ जुउगु खः ।   हलिं नेवाः दबू वर्ल्ड नेवाः अर्गनाइजेशनया नेपाः देय् मूकवः स्वनिगः या ग्वसालय् जुउगु न्याक्वःगु हलिं नेवाः दिवसया ज्याझ्वलय् येँ महानगरपालिका या मेयर विद्या सुन्दर शाक्य मू पाहाँ कथं झायादीगु खः ।  अथेहेतुं विशिष्ट पाहाँ उपमेयर हरिप्रभा खडगीं श्रेष्ठ या नापनापं विशेष पाहाँपिं नेपालभाषा एकेडेमीया भाइस चान्सलर मल्ल के सुन्दर व सदस्य सचिब डा पुष्पराज राजकर्णिकार , हलिं नेवाः दबू वर्ल्ड नेवाः अर्गनाइजेशनया नेपाः देय् मूकवः स्वनिगः या पुलांम्ह नायः पुष्कर माथेमा लगायतया पाहाँपिनिगु ब्वति दुउगु खः ।  ज्याझ्वः नेपाः देय् मूकवःया नायः शाक्य सुरेनया सभानायसुइ न्ह्याःगु खः । ज्याझ्वलय् परराष्ट्रविद हिरण्यलाल श्रेष्ठं मूखँ तयादिल । अथेहेतुं वर्ल्ड नेवाः अर्गनाइजेशनया वरिष्ठ न्वकु नारायण राजभण्डारी व वर्ल्ड नेवाः अर्गनाइजेशन अमेरिकाया नेपाः प्रतिनिधि किरन केन रन्जित,ज्यापु समाज यलया नायः तिर्थलाल महर्जन या लिसेलिसें विशिष्ट पाहाँ उपमेयर हरिप्रभा खडगी श्रेष्ठ व मूपाहाँ मेयर विद्या सुन्दर शाक्य लगायतया वक्तापिन्सं नुगःखँ तयादिल ।","  २०७८ चैत्र १२, शनिबार "
नेवाः देय् दबूया नायः पदय् पवित्र बज्राचार्य,    नेवाः देय् दबूया न्हय्‌क्वःगु तःमूज्याय् जुउगु निर्वाचनय् पवित्र बज्राचार्य ३१मत हया विजयी जुउगु दु । वयकया प्रतिद्वन्द्वी माहिलाबाबु द्योलायात ६७ मत वःगु खः ।   वरिष्ठ न्वकु पदय् चन्द्रलाल राजभण्डारीं२३५ भोट बिया त्याकादिल ।  स्वनिग:विशेष प्रदेश पाखें स्वनिगः उमेश स्थापित न्वकु पदय निर्विरोध निर्वाचित जुयादिगु दु ।   महिला न्वकु पदय् रश्मिला प्रजापतिं त्याका दिल ।  तःमूज्यां दांभरी पदय्  निरञ्जनरत्न शाक्य निर्विराेध निर्वाचित जुयादिल । मूछ्यान्जे पदय् सत्यनारायण डंगोल व केन्द्रिय छ्यन्जे पदय् मचाराजा महर्जन    निर्विरोध निर्वाचित जुयादिउगु दु ।  ,"  २०७८ चैत्र १६, बुधबार "
कलाकार सुरज व्यन्जनकारं थः मां लुमंकल,"नेपालभाषाया संकिपा व संगीतख्यःया छम्ह लोकंह्वाम्ह कलाकःमि सुरज व्यन्जनकारं थः मां लुमंका , "" जिमि मां नं याकनं हे त्वता वन । थथे आकाझाकां त्वतावनि धका गब्लें मतिमतया । खास याना मां यात छुं जू थें मच्वं । तर दैवया लिला । सुनां छुं यायेमफइगु जुया च्वन । "" धका धयादिल ।  छम्ह कलाकःमि व साहित्यकार या रुपय् धिसिलाक पलाः न्ह्याका च्वना दीम्ह व्यन्जनकारया सब्बुचा नांयागु छगू सफू नं पिदने धुंकुगु दु । वयकया मां वंगु शुक्रबार चैत्र ११ गते नुगः चुया ल्वचं आकाझाकां मदुगु खः  ।  वयकलं कनादी कथं  ७० दँ तिनि दुम्ह वयकया मां विष्णु व्यन्जनकार छगू निःशुल्क स्वास्थ्य शिविरय् प्वाःया ल्वय परिक्षण याकेत वंगु ईलय् नुगःचु या नं परिक्षण याकादीगु जुया च्वन ।  थः यात नुगःचु या छुं समस्या मदुसां परिक्षण याकां छु स्यनि धका उगु शिविरय् परिक्षण याकादीम्ह सुरजया मां विष्णु व्यन्जनकार वहे परिक्षणया रिपोर्ट कायेत यलया बुंगद्यः दूगु तःबाहाया पिनेसं च्वंगु पाटन हर्ट क्लिनिकय् वंगु जुया च्वन । अन हे आकाझाकां बेहोश जूम्ह वयकया मां आकाझाकां मदुगु जुया च्वन ।  घटना जूगु ईलय् कलाकःमि सुरज व्यन्जनकार किपुलिइ जुया च्वंगु नेपालभाषा साहित्य नखलय् साहित्य वाचन याना च्वंम्ह जुया च्वन ।  रिपोर्ट काःवंगु ईलय् मांम्ह विष्णु व्यन्जनकारं थः काय् सुरज व्यन्जनकार छम्ह कलाकःमि जूगु खँ नं अन कनादीगु जुया च्वनसा वहे खँया लिधंसाय् थीथी सामाजिक सन्जालय् माला स्वया इमिसं सुरज व्यन्जनकार यात उगु दुखंजाःगु घटनाया जानकारी बिउगु जुया  च्वन   । थः कलाकःमि मजूगु जूसा वा थः मांम्हं उलि खँ मकंगु जूसा थःयात  जानकरी मदइगु जुइ धका कलाकःमि व्यन्जनकारं नुगः मछिंका दिसे जानकारी वःगु ईलय् थः किपुलिं लिहाँ वया च्वनागु व थ्यंमथ्यं खुता ई जूगु खँ नं कलाकःमि व्यन्जनकारं कनादिल । ","  २०७८ चैत्र १७, बिहिबार "
धरानय् नेपालभाषा एकेडेमीया सफू ब्वज्या,"प्रदेश नं १ या छगू नगर धरानय् नकतिनि हे जक नेवाः देय दबूया ७ क्वःगु तःमुन्ज्या क्वचाःगु दुसाः उगु मुन्ज्यां पवित्र बज्राचार्ययात न्हूम्ह नायः कथं ल्यःगु दु । तःजिक क्वचाःगु उगु हे तःमुन्ज्याया झ्वलय् नेपालभाषा एकेडेमीया ग्वसालय् छगू सफू ब्वज्या नं जुउगु दु । नेपालभाषा एकेडेमीया थीथी प्रकाशनया ब्वज्या जूगु उगु ज्याझ्वलय् देयन्यंकं ब्वति कायेत झायादीपिं नेवाः देय् दबूया प्रतिनिधीपिन्सं नुगः क्वसायेका अवलोकन यानादीगु खँ ब्वज्या संयोजक एकेडेमीया कार्यसमिति दुजः विजयरत्न असंबरें थ्व संचार माध्यमयात कनादिल ।  विशेष याना स्वनिगलं पिनेयाःपिं नेवाः तयेसं नेवाः भाय् सयेकेत ग्वाहालि जुुइगु सफू मालादीगु खँ नं वयकलं धयादिल । धरानय् सफू ब्वज्या तालाकेया निंतिं नेपालभाषा एकेडेमीया कार्यसमितिया दुजःं विजयरत्न असंबरेया कजिसुइ छगू पुचः निस्वंगु खःसा उगु पुचलय् एकेडेमीया कार्यसमितिया दुजःपिं रजनीमिला महर्जन , राजित बहादुर श्रेष्ठया नापनांपं अनिल स्थापित व शान्तराज शाक्य दूगु छगू पुचः स्वंगु खँ एकेडेमीया न्हूम्ह सदस्य सचिव डा पुष्पराज राजकर्णिकारं जानकारी बियादिल ।  एकेडेमीया पुलांम्ह सदस्य सचिव स्व. ईन्द्र मालिं सम्पादन यानादीगु नेपालभाषाया बृहत शब्दकोश उगु ब्वज्या मू आकर्षण जूगु खःसा नेवाः नखःचखः व नेवाः संस्कृतियात कया च्वया तःगु सफू प्रति नं आपासिनं नुगः क्वसायेकुगु खँ सफू ब्वज्या पुचःया दुजः शान्तराज शाक्यं जानकारी बियादिल ।  नेपालभाषा एकेडेमीपाखें नेपालभाषा वाङमयया विकास , संरक्षण व सम्बद्र्धन या तातुना थीथी कृति पिथना वया च्वंगु दुसाः अज्यागुृ सफू व कृतिया ब्वज्या नं ईलय्ब्वलय् याना वया च्वंगु दु ।  थ्वहे झ्वलय् विशेष याना स्वनिगलय्  जूगु वल्र्ड नेवाः अर्गनाइजेशनया तःमुन्ज्या ईलय् येँया नेपाः बेंक्वेटय् नं एकेडेमीपाखें सफू ब्वज्या जूगु खःसा ईनरुवाय् जूगु नेवाः देय् दबुया छगू मुन्ज्याय् नं एकेडेमीपाखें सफू ब्वज्या व मीगु ज्या जूगु खँ एकेडेमीया कार्यसमिती दुजः राजितबहादुर श्रेष्ठं न्ह्यथनादिल ।","  २०७८ चैत्र १८, शुक्रबार "
गजागु कासा द म्हिताबिल छं या म्युजिक भिडियो पिदन,नेपालभाषाया संगीत व सन्चारख्यलय् छम्ह क्यामेरामाएन व एडिटरया रुपय् नांजाम्ह बि के जल्मी या निर्देशनय् न्हूगु छपू म्ये गजागु कासा द म्हिताबिल छं बोलया म्येया म्युजिक भिडियो या पितब्वज्या छगू ज्याझ्वःया दथुइ जुउगु दु ।,"  २०७८ चैत्र १८, शुक्रबार "
शाक्य महाविहार संघया न्हूम्ह नायः शुभकाजी शाक्य," बुद्ध धर्म , बुद्ध कर्म , बुद्ध वचन, संस्कार,आचरणया नापनापं बुद्ध वंश व अंश संरक्षण व सम्बर्द्दनया उद्देश्य ज्वना निस्वनातःगु शाक्य महाविहार संघया निक्वःगु तःमुन्ज्या व खुक्वःगु दँमुन्ज्या शनिवार क्वचाःगु दु ।  येँया क्षेत्रपाटी पार्टी पालेसय् जूगु उगु ज्याझ्वलय् येँ महानगरपालिकाया मेयर विद्या सुन्दरं शाक्य मूपाहाँ कथं झायादीगु खः   । संघया नायः शुभकाजी शाक्यया सभानायसुइ न्ह्याःगु ज्याझ्वलय् मेयर शाक्यं येँदेया साँस्कृतिक व धार्मिक सम्पदा संरक्षणय् ज्वमदुगु ज्या यानादीगलिं शाक्य महाविहार संघपाखें वयकयात सम्मान याःगु खः ।  अथेहेतुं ज्याझ्वलय् मोति रत्न शाक्य व पुष्पराजन शाक्ययात ध्रुवतारा सिरपा नं देछागु खः । ज्याझ्वलय् बागमति प्रदेशया सांसद व पूर्व मन्त्री डा अजयक्रान्ति शाक्य , गुठी संस्थानया प्रशासकिय प्रमुख किरण शाक्य , सांसद राजेश शाक्य , वडा २५ या वडाध्यक्ष नीलकाजी शाक्य, लुम्बिनि विकास समितिया सदस्य सचिव सानुराजा शाक्य लगायतया व्यक्तित्वपिं पाहाँ कथं झायादीगु खः ।  उगु मुन्ज्याय् संघया प्रथम उपाध्यक्ष अमीररत्न शाक्यं लसकुस न्वचु बियादीगु खः ।  मूछ्यान्जे संघरत्न शाक्यं संघया वार्षिक सांगठनिक प्रतिवेदन व दाँभरीं चैतन्यराज शाक्यं अार्थिक प्रतिवेदन न्ह्यब्वयादिल ।  निक्वःगु तःमुन्ज्या कथं जुउगु उगु तःमुन्ज्यां नायः कथं शुभकाजी शाक्ययात ल्यःगु दु । सर्वसम्मतं ल्यःगु न्हू ज्यासना पुचलय् प्रथम उपाध्यक्ष अमीररत्न शाक्य , द्वितिय उपाध्यक्ष गौतमरत्न शाक्य यात ल्यःगु दु । मूछ्यान्जे संघरत्न शाक्य,छ्यान्जे राजेश शाक्य,दाँभरीं चैतन्यराज शाक्य, लिउ दाँभरीं दिलिपरत्न शाक्य दुसाः दुजलय् विजयरत्न असंबरे,रोशन शाक्य,चन्द्रलोक शाक्य,मणिकर शाक्य,तिर्थ शाक्य,दुर्गादेवी शाक्य,लेखरत्न शाक्य,आनन्दरत्न शाक्य,अमीर कुमारी शाक्य, सुरेश शाक्य व अनित शाक्य पिन्त सर्वसम्मतं ल्यःगु खः । ","  २०७८ चैत्र १९, शनिबार "
नेवाः देय् दबुयात  नेवाः विद्यार्थी युनियनं ज्ञापन पौ लः ल्हात,"  नेवाः विद्यार्थी युनियनं रत्नराज्य लक्ष्मी क्याम्पस व पद्य्म कन्या क्याम्पसय् बि ए तगिमय् नेपालभाषा ब्वनामिपि मदया कक्षा मजुयाच्वंगु खँयात कया  सोमवाः नेवाः देय् दबूयात ज्ञापन लः ल्हाःगु दु । नेवाः विद्यार्थी युनियन नायः रीदेन महर्जन, दुजः मनिस कुमार (मानव) पिन्सं नेवाः देय् दबूया नायः पवित्र बज्राचार्य व न्वकू रश्मिला प्रजापतियात मंकाः कथं नाप लानाः ज्ञापन पौ लः ल्हाःगु दु । उगु ज्ञापन पतिइ  नेवाः विद्यार्थी युनियन धइगु नेवाः विद्यार्थी पिनिगु मंकाः संगठन जुउगु व  थुकिया मू आज्जु धइगु नेवाः ब्वनामिपिन्त नेवाः हक अधिकारया बारे चेतना थना संगठित यानाः नेपालभाषाया संरक्षण, प्रवद्धन यायेगु व लिसें नेपाल भाषा ब्वंकेगु क्षमता अभिवृद्धि यायेगुलिसें थीथी ज्याझ्वः यायेगु ख खँ न्ह्यब्वयातःगु दु । ज्ञापन  पतिइ रत्न राज्यलक्ष्मी क्याम्पस, पदम कन्या क्याम्पस व यलया पाटन संयुक्त क्याम्पसय् त्रिभुवन विश्वविद्यालय या नितिनियम कथं झिम्हझिम्ह विद्यार्थी दत धाःसा जक नेपालभाषाया कक्षा संचालन याइगु जुयाः थ्वहे महिनाया दुने ब्वनामिपिं भर्ना याकेत नेवाः देय दबूपाखें कुतः यायेत  नं इनाप यानातःगु दु ।","  २०७८ चैत्र २१, सोमबार "
जनकवि दुर्गालाललिसे सर्जक व सिर्जना ज्याझ्वः जुइगु,"नेपालभाषाया वाङमय ख्यलय् जनकवि कथं तसकं नांजाम्ह साहित्यकार जनकवि दुर्गालाल श्रेष्ठ लिसे छगू बिस्कं कथंया साहित्यिक ज्याझ्वः ""सर्जक व सिर्जना"" जुइगु जुउगु दु   । नेपालभाषा एकेडेमीया ग्वसालय् चौलागा सप्तमि, २०७९ सालया बैशाख १० ,खुन्हु एकेडेमीया हे किपुलिइ च्वंगु हलय् उगु ज्याझ्वः जुइगु खँ एकेडेमीया सदस्य सचिब डा पुष्पराज राजकर्णिकारं जानकारी बियादीगु दु । वयकलं बियादीगु जानकारी कथं उगु ज्याझ्वलय् जनकवि श्रेष्ठया कृतियात कया थीथी व्यक्तित्वपिं पाखें दुवाले नापनापं वयकलं च्वयादीगु म्ये लोकंह्वापिं म्येहालामिपिं जाना न्ह्यब्वइगु नं खँ दु ।  जनकवि श्रेष्ठया थीथी रचना वाचन नं जुइगु उगु ज्याझ्वलय् जनकवि श्रेष्ठ थः हे ब्वति दइगु जानकारी सदस्य सचिव डा राजकर्णिकारं जानकारी बियादीगु दु । ","  २०७८ चैत्र २४, बिहिबार "
समावेशी कथं कयातःगु निम अवार्डय् नेवाः म्येयात सिरपा,"गणतन्त्र नेपाःया न्हापांम्ह उपराष्ट्रपति परमानन्द झाया मूपाहाँसुइ जूगु  नेपाःया सांगीतिक इतिहासय् दकले अप्वः भाषाभाषिया कलाकार मुना कथं दय्ँदसं जुया तयाच्वंगु नेपाःया न्हापांगु राष्ट्रिय समाबेशी संगीत पुरस्कारया न्याक्वःगु संस्करण क्वचाःगु दु ।  गणतन्त्र नेपाःया न्हापांम्ह उपराष्ट्रपति परमानन्द झाया मूपाहाँसुइ जुउगु उगु ज्याझ्वलय् ५१ विधाय् धेंधें बल्लाखय् त्याकुपिन्त थीथी अवार्ड  लःल्हागु खः ।  खस नेपाली बाहेक ६ गु मेगु भाषाया म्ये नं धेंधें बल्लाखय् लाना उत्कृष्ट जूपिं विभिन्न भाषाभाषीया म्येकःमिपिन्त अवार्ड लःल्हागु उगु ज्याझ्वलय् प्यम्ह नेवाः म्येकःमिपिन्सं अवार्ड त्याकेत ताःलागु खः ।   पिम नेपालया अध्यक्ष माधवराज खरेलं जानकारी बियादी कथं थुगुसिइ रजत सम्मान वरिष्ठ गीतकार एवं साहित्यकार सुरेन्द्र महर्जन “अमर” यात देछागु खः ।   बरिष्ठ पत्रकार कृष्ण भट्टराईयात पिम नेपाल कला पत्रकारिता पुरस्कार , अधिकारकर्मी दिर्घ राज जोशीयात सेवा सम्मान, चर्चित संगीतकार दिपक शर्मायात युवा संगीत सम्मान, बालगायिका सफलता श्रेष्ठयात बाल प्रतिभा सम्मान देछागु खः ।  थीथी भाय् व विधाय् उत्कृष्ट जूपिन्त सिरपा लःल्हागु उगु ज्याझ्वलय् नेपालभाषाया म्येपाखें सिरपा त्याकादीपिं थथे दु -  उत्कृष्ट नेपालभाषा गायन :  तेजवती जोशी    यःम्ह जित उत्कृष्ट मोडल नेपालभाषा :  (श्रेया कार्कि) पन्तिया मकर मेला  सर्वोत्कृष्ट नेपालभाषा गायन (जुरी) बिजेन्द्र चवाल : जिवनया छुं ई","  २०७८ चैत्र २४, बिहिबार "
विद्यार्थीतय् अद्वितीय प्रतिविम्ब फेशन सो ,"वंगु चैत २३ गते बुधबाःया सनिल । सुद्र्यः बिनावन, लकस क्वानावल । र्‍याम्पय् विस्तारै मोडलतय् चहलपहल अप्वयावल । छगू लिपा मेगु यानाः मनमोहक फेसनशैलीया थीथी रुपरंग, स्वरुप व सृजनालिसे अन उपस्थित फेसन पारखीत साक्षात्कार जुजुं वन । थ्व छगू फेशन शो ला खः हे, लिसें विद्यार्थीतय् फाइनल परीक्षा तकं खः । नमूना कलेज अफ फेसन टेक्नोलजीया ब्याचलर अफ फेसन डिजाइन एण्ड म्यानेज्मेन्ट अन्तर्गत फेसन डिजाइनिङ सम्बन्धी स्नातक तहया लिपांगु परिक्षाया रुपं थ्व फेसन शो जूगु खः । विद्यार्थीतय् परीक्षाया रुपं ग्वसाः ग्वःगु फेसन शोया शिर्षक खः, ‘अद्वितिय प्रतिबिम्ब’ । नमूना कलेजया संस्थापक प्रिन्सिपल ज्ञानी शोभा तुलाधरलिसें मोडलत रनवेलय् थहांवःगुलिसें न्ह्याःगु ज्याझ्वलय् ११ थीथी कलेक्सन अन्तर्गत ८२ रेगुलर अले ११ क्रिएटिभ डिजाइनया वसःत न्ह्यब्वःगु खः । करिब स्वघौ जूगु अद्वितिय प्रतिविम्बया यात्राय् लेदर अले फरलिसे प्रभावित हाय फर नेट, ओरिगामीं प्रेरित शैली, जेन्डर फ्लुडया अवधारणा, हेभेन्ली बडीजं प्रेरित शैली, पिसेस् अफ ड्रिम, टाइम स्ट्रेटमय् केन्द्रित पहिरन न्ह्यब्वःगु खः । अथेहे, स्वांमा, व लिसें स्वानाच्वंगु अन्डरग्राउन्ड जीवन, समुद्री जीवनया शैली, घृणा व मतिनालिसे स्वानाच्वंगु मनोभाव, राशिं प्रभावित स्वरुप, नारी व्यक्तित्व व स्वांया आकर्षणया समायोजनयात वसःया रुपय् न्ह्यब्वःगु खः । २३ ल्यासे व ८ ल्यायम्ह मोडलतय् न्ह्यब्वयालिसें क्वचाःगु फेसन शोया दक्वं मेकिङ कलेजया १६गूगु ब्याचया ८२ विद्यार्थी डिजाइनरतय् जिम्मेवारीइ जूगु खः । ज्याझ्वःया कोरियोग्राफी व निर्देशन संचारकःमि अले नांजाःम्ह फेसन कोरियोग्राफर रोजिन शाक्यं याःगु खः । व हे ज्याझ्वलय् नमूना कलेजं पिदंगु न्हापांगु फेसन क्याटलगया पूर्वाञ्चल विश्वविद्यालयया उपकुलपति प्रोफेसर डा. यादव राज कोइराला व नमूना कलेजया संस्थापक प्रिन्सिपल तुलाधरं मंकाः कथं विमोचन यानादीगु खः । उगु परिक्षा रुपी फेसन शोलय् फेसन अध्यापकत्रय राजेन्द्र सिंह, निशा श्रेष्ठ व कुश्मा श्रेष्ठ, पूर्व मिस नेपाल अनुष्का श्रेष्ठ, फोटोग्राफर राजभाई सुवाल, गोल्यान ग्रुपया शक्ति गोल्यान, शिक्षाविद् जया प्रधान, फेसन स्टाइलिष्ट निलिमा तामाङ, द हिडेन ट्रेजरया दिवाकर राजकर्णिकार, फेसन डिजाइनर अनु श्रेष्ठ, फेसन उद्यमीद्वय महेश्वर श्रेष्ठ व राहुल मान शाक्यं निर्णायकया भूमिका निर्वाह याःगु खः ।","  २०७८ चैत्र २५, शुक्रबार "
येँ महानगरपालपकापाखें झिंन्यागः शववाहन लःल्हात ,"पुनःर्निर्माणया निंतिं  छेँया नक्सा हस्तान्तरणया ज्या न्ह्याकेगु ज्या नं जूगु दु   येँ महानगरपालिकां म्हिगः बिहीबार छगु ज्याझ्वःया दथुइ  छक्वलं हे  झिंन्यागः शववाहन थीथी संस्थायात लःल्हागु दु । क्षत्रपार्टी निःशुल्क चिकित्सालय, नेपाल एपीएफ अस्पताल, वीर अस्पताल, त्रिवि शिक्षण अस्पताल, मनमोहन मेमोरियल अस्पताल, गणेशमान सिंह मेमोरियल अस्पताल, सूर्य विनायक नगरपालिका, गोदावरी नगरपालिका, भक्तपुर क्यान्सर अस्पताल, भद्रपुर नगरपालिकायात थथे शववाहन मेयर विद्यासुन्दर शाक्यया ल्हातं लःल्हायेगु ज्या जुउगु खः । येँ महानगरपालिकां १५ शववाहन मध्ये नेपाल एपीएफ र त्रिवि शिक्षण अस्पतालयात धाःसा म्हतिं निगः/निगः शववाहन लःल्हागु खः । अथे हे उगु ज्याझ्वलय् येँ महानगरपालिकाया अवधारणाकथं सम्पदामैत्री छेँ दयेकेगु निंतिं लाःवःगु निवेदनकथं येँमपा २३ वडास्थित फल्चासाःया भाजु उत्तम शाहीया छेँ दयेकेत सम्झाैता पत्र हस्ताक्षर व एतिहासिक त्वाः किलागःस्थित छुविननि, व विज्यापुननिया नीच्याखाः छेँ सम्पदामैत्री एकिकृत बस्ति पुनःर्निर्माणया निंतिं उगु छेँया नक्सा हस्तान्तरण यानाः ज्या न्ह्याकेगु ज्या नं जूगु खः ।","  २०७८ चैत्र २५, शुक्रबार "
न्यूरोडय् फोर नाइन बागलुङ ज्वेलर्सया औपचारिक शुभारम्भ ,"नेपाःया राजधानी येँया मुख्य व्यापारिक केन्द्र न्यूरोडय् फोर नाइन बागलुङ ज्वेलर्सया औपचारिक शुभारम्भ जूगु दु । थौं न्हूदँया लसता लाकाः न्यूरोडया महर्जन कम्प्लेक्सय् फोर नाइन बागलुङ ज्वेलर्सया औपचारिक उलेज्या याःगु खः। फोर नाइन बागलुङ ज्वेलर्सया प्रोप्राइटर अमिर सुनारया अबुजुलिसें चितवन नारायणगढस्थित बागलुङ ज्वेलर्सया प्रोप्राइटर टिकाराम सुनारं रिवन चानाः पसःया उलेज्या यानादिल । थौं सुथय् पसलय् विधिवत् पूजा क्वचायेकाः रिवन चानाः पसःया उलेज्या याःगु खः। छुं  ई न्ह्यः हे पसःया सेवा न्ह्यायेधुंकूगु खःसां औपचारिक उलेज्या मजूनिगु खः। थौं न्हूदँया भिंगु दिं लाकाः पसःया औपचारिक उलेज्या याःगु खः । शुद्धता जिमिगु प्रतिवद्धता नारा बियातःगु पसय् तिसालिसें लुँया मेमेगु सामग्री न्यायेबलय् २४ क्यारेटया शुद्ध लुँ दइगु दावी याःगु दु । करीब १० दँ न्ह्यः चितवनय बागलुङ ज्वेलसं नामं पसः चायकाः व्यवसाय न्ह्याकूम्ह अमीर बिचाः यानाकथं ज्या मजुइवं कतार वंगु खः । कतारय् १६ ला सेक्युरिटी गार्डया ज्या यानाः नेपाः लिहां वयेधुंकाः बागलुङ ज्वेलर्सयात नं न्हूगु ढङ्गं न्ह्याकादीगु खःसा लिपा हाकनं चितवनय् हे फोर नाइन बागलुङ ज्वेलर्सया नामं मेगु तिसा पसः नं चायेकादीगु खः । आः येँय् थःगु व्यवसाय विस्तार यायेगु झ्वलय् न्यूरोडय् नं पसः न्ह्याकागु अमीरया धापू खः । ‘विदेशय् सयेकागु, सीकागु ज्ञान सीप आः देशय् छ्यले, देशय् लजगाःया लकस ब्वलंकेगुलिसें देयया नितिं छुं याये धइगु बिचाः दु’ अमीरया धापू खः । पसःया शुभारम्भया लसताय् तिसा दयेकेगु ज्यालाय् ५० प्रतिशत छुटया सुविधा ब्यूगु दु । थ्व छुटया सुविधा वइगु वैसाख १५ गतेतक्क दइगु प्रोप्राइटर अमीरं धयादिल ।","  २०७९ बैशाख १, बिहिबार "
भिन्छेबहालं  खुया यंकुगु बोधिसत्वया मुर्ति लित हल,"यलया मयुरबर्ण महाबिहार भिन्छेबहालं  वि सं २०३८ सालय् बोधिसत्वया मुर्ति खुया यंकुगु खः । अथे खुया यंकुगु मुर्ति अमेरिकां  वि सं २०५६ य लित हया छाउनिस्थित राष्ट्रिय सङ्ग्रहालय तयातःगु खः । वहे मुर्ति पुरातत्व बिभाग लिसे प्रकृया पुवंका  राष्ट्रिय सङ्ग्राहालयपाखें सुरक्षित रुपं भिन्छेबहालय् हे लित हःगु दु ।  सङ्ग्राहलय प्रमुख जयराम श्रेष्ठं कयादी कथं ताहाकगु इलं निसें मयुरबर्ण महाबिहारया सम्बन्धित पक्षं खोजिनिति यागु खःसां लुइके मफयाच्वंगु ख: । तर राष्ट्रिय संग्राहालयस दुउगु सिइका पुनर्स्थापनाया नितिं निबेदन तगु ख: । सहकालया द्यः बुंगद्यःयात नेपाः हयेत न्ह्यःचिलादीम्ह बन्धुदत्त आचार्यया म्ह्यायया सन्ततितयसं स्थापना याःगु    ८/९ औं शताब्दिया उगु बोधिसत्वया मुर्ति खः धका मयुरबर्ण महाबिहार सुधार समितिया अध्यक्ष सुरेन्द्र बज्राचार्यं कनां दिल । बोधिसत्वया उगु मुर्ति खुया यंके धुंका वहे थासय् प्रतिरुप कथं मेगु मुर्ति स्थापना याय् धुंकुगु खः । यल महानगरपालिकाया उपमेयर गिता सत्याल , यल महानगरपालिका वडा  ७ या वडाअध्यक्ष कुलबहादुर महर्जन लगायत जनप्रतिनिधिपिं व मयुर बर्ण महाबिहारया स्थानिय बासिन्दातयगु उपस्थितिइ शनिवार छगु ज्याझ्वलय्  राष्ट्रिय सङ्ग्रहालयया प्रमुख जयराम श्रेष्ठं उगु मुर्ति लःल्हायेगु ज्या जुगु ख: । सङ्र्ग्रहालय अधिकृत सुभाष कृष्ण डंगोलं कनां दिइकथं  थ्व सिबें न्ह्यव: बज्रबाराहिं तंगु मुर्ति व नक्सालया पद्मपाणि मुर्ति नं सम्बन्धित पक्षयात हस्तान्तरण यायधुंकुगु दुसाः  नापनापं  लुइका बिदेशं लितःहगु दर्जनौं मुर्ति , त्वनासिं लगायत सम्पदात संग्ग्राहालयस दुउगुलिं  सम्बन्धित पक्षं च्युता प्वंका थःथःगु थासय् लित हयेमा धका नं सः थ्वया च्वंगु दु ।","  २०७८ चैत्र २७, आइतबार "
छन्त नापलाये सातकि या पितब्वज्या जनकवि श्रेष्ठं यानादिल,"म्ये च्वमि राजु मानन्धरया रचना व म्येहालामि सज्जु मानन्धरया सलं छायपियातःगु अडियो व भिडयो म्येचा छन्त नापलाये सातकि या पितब्वज्या जनकवि दुर्गालाल श्रेष्ठं शुक्रबार छगू ज्याझ्वलय् यानादिल । जनकवि श्रेष्ठं त्वाःदेवाय् मत च्याका ज्याझ्वःया उलेज्या यानादीगु उगु ज्याझ्वः गणेश कुमारी मानन्धर फाउण्डेशनया ग्वसालय् जुउगु खः ।   मुकं खुपु म्ये व म्येया भिडियो दुथ्यागु थ्व म्येचालय् म्येहालामि सज्जु मानन्धरयात निशा देशार व रत्नशोभा महर्जनं ज्वम्येय् साथ बिया तःगु दु । नांजाम्ह संगीतकःमि जुगल डंगोलं लसय् हनादीगु व बाजं ग्वसाः ग्वयादीगु म्येया भिडियोत धाःसा सुरेन्द्र मानन्धर,राजेन्द्र डंगोल , सुरोज महर्जन लगायतया अलग अलग निर्देशक पिन्सं निर्देशन यानातःगु दु । पितब्वज्या ज्याझ्वः ग्वसाः खलःया नायः दिलबहादुर मानन्धरया सभानायसुइ जुउगु खः । जनकवि श्रेष्ठ मूपाहाँ कथं झायादीगु उगु ज्याझ्वलय् सांसद  जीवन राम श्रेष्ठ , नेवाः देय दबुया नायः पवित्र बज्राचार्य,नांजाम्ह म्येहालामि जुजुकाजि रन्जित , सिने पत्रकारिताख्यःया न्ह्यलुवा विजयरत्न असंबरे पिन्सं बिशेष पाहाँ कथं नुगःखँ तयादीगु खः । ज्याझ्वलय् म्येहालामि सज्जु मानन्धरं लसकुस यानादीगु खःसा म्ये च्वमि राजु मानन्धरं नं नुगःखँ तयादीगु खः । ","  २०७९ बैशाख २, शुक्रबार "
अनमोल के सि  किर्तिपुर सिनेप्लेक्सय् वइगु,"नेपाली फिल्मख्यःया तसकं लोकंह्वाम्ह हिरो कथं कयातःम्ह अनमोल के सि शनिवार किपुलिइ च्वंगु किर्तिपुर सिनेप्लेक्सय् वइगु खँ उगु हलया थुवाः नरेन्द्र महर्जनं जानकारी बियादीगु दु ।  बैशाख १ गतेनिसें क्यनेज्या न्ह्याःगु ए मेरो हजुर ४ या प्रमोशनल ज्यािझ्वः कथं शनिवार १२ बजेसिया शो सिबें न्ह्यः किपुलिइ अनमोल के सि लिसे  उगु फिल्मया हिरोइन सुहाना थापा , फिल्मया निर्देशक झरना थापा व मेमेपिं नं वइगु खँ दु ।  ए मेरो हजुर ४ फिल्मय् सुहाना थापां नेवाः मिसा जुया म्हिता तःगु दुसाः थुके नेवाः संस्कृतियात न्ह्यब्वया तःगु दु । विशेष याना खस नेपाली फिल्मय् नेवाः , मधेशी , तामाङ्ग आदिबासी जातिया पात्रयात हास्य पात्र कथंं जक न्ह्यब्वया तइगु खःसा थुके धाःसा नेवाः पात्र व संस्कृतियात फिल्मया छगू मू अंश कथं न्ह्यब्वयागु खँ निर्देशक झरना थापां धयादिल । ","  २०७९ बैशाख २, शुक्रबार "
"निर्दशक रामकृष्ण खडगीया "" कर्म "" ५१ दिन पूवन"," बु द्धकालिन बाखंयात लिधंसा कया दयेकातःगु नेपालभाषाया नांजाःगु संकिपा ""कर्म"" यलया ग्वार्को च्वंगु गुण हलय् न्येयछन्हू ५१  दिन पूवंगु दु ।  गुण फिल्म्सया ब्यानरय् दयेकूगु थ्व संकिपा वंगु फागुन १४ गतेनिसें क्यना वया च्वंगु खः । संकिपाया निर्देशक रामकृष्ण खड्गीं थौं थःगु सामाजिक संजालया अंगलय् संकिपायात मायामतिना यानादीपिं सकसित सुभाय् देछाना दीगु दु । संकिपाय् नांजाःपिं कलाकार कर्मा शाक्य, आशिष्मा नकर्मी, मदनकृष्ण श्रेष्ठ, नारायणदेवी श्रेष्ठलिसें अन्नपूर्णेश्वरी श्रेष्ठ, कृष्णभक्त महर्जन, यमन श्रेष्ठ, लूनिभाः तुलाधर,रजनी खडगीं, अन्नपुर्णेश्वरी श्रेष्ठ,कृष्णभक्त महर्जन,अनिता ताम्रकार, वत्स शाक्य लिसेया कलाकारपिन्सं अभिनय यानातःगु दु ।  थ्व संकिपाया सह निर्माता दिप्रश शाक्य  निर्माता दिजेन्द्र शाक्य खः । लुजः सिंहं छायाँकन यानादीगु थ्व संकिपाया सम्पादक बालकृष्ण बंशी छ । रामकृष्ण खडगीं च्वया दीगु थुकिया म्येयात रामकृष्ण , बालकृष्ण व राजु तुलाधर जाना लसय् हनादीगु खः ।  थ्व संकिपाया बाखं विमलो भन्तें कनाबिज्याःगु वौद्ध जातक बाखनय् आधारित याना दयेकागु खँ नं निर्दशक खडगीं जानकारी बियादिसे  थुके नुगः क्वसायेका ज्या यानादीपिं सकलें कलाकार,प्राविधिक लिसेलिसें सकल ग्वाहालिमिपिन्त नं वयकलं सुभाय् देछाना दीगु दु । ","  २०७९ बैशाख ४, आइतबार "
पेजथ्री अवार्डय् ख्यालिजुजुयात लाइफटाइम अवार्ड ,"नेवाः फिल्म व मनोरन्जनख्यः नेपालभाषाया फिल्म ख्यलय् छगूयां छगू हे जक अवार्डया रुपय् धस्वाना वयाच्वंगु सिरपा खः , पेजथ्री पिपुल्स च्वइस अवार्ड । अझ धाय्माल धाःसा फिल्म ख्यलय् जक मखसे म्युजिक भिडियो व संगीतया ख्यलय् नं आःया नितिं पेज थ्री पिपुल्स च्वइस अवार्ड बाहेक मेगु अवार्ड खनेमदु ।  नेपालभाषाया बाछी पौ “पेज थ्री”या ग्वसालय् संगीत व संकिपा ख्यःयात कःघाना पेज थ्री पिपुल्स च्वइस अवार्ड न्ह्याका वया च्वंगु दु । ने.सं. ११३० य् न्हापां खुसी जूगु थ्व सिरपा ज्याझ्वःया निक्वःगु संस्करण ने.सं. ११३४ य् जुलसा स्वःक्वःगु संस्करण (ने.सं. ११३७) जुलु । आः थूगुसिया पेजथ्री पिपुल्स च्वइस अवार्ड ज्याझ्वः क्वचाःगु दु । थ्व ज्याझ्वलय् ख्यालिजुजु कथं नांजाम्ह मदनकृष्ण श्रेष्ठयात वयकया जीवनकाछि योगदानयात कदर यासे लाइफटाइम एचिभमेंट अवार्डपाखें छायपिउगु दु ।  ग्वसाखलःया कजि दर्शनवीर शाक्यं लसकुस यानादीगु उगु ज्याझ्वलय् नेवाः न्ह्यलुवा इलोहं प्रकाशनया प्रबन्ध निर्देशक नरेशबीर शाक्यं ज्याझ्वःया तातुनायात कया खँ न्ह्यथना दिउगु खः ।  उगु ज्याझ्वलय्  सुनां सुनां सिरपा त्याकल धइगु धलः थन न्ह्यब्वया च्वना । ","  २०७९ बैशाख ४, आइतबार "
युनाइटेड नेवाःपाखें छत्रपाटी अस्पतालयात ग्वाहालि ,अमेरिकाया टेक्सास राज्यया डल्लास शहरय् च्वनाच्वंपिं नेवाःतय् संगठन ‘युनाइटेड नेवाः युएसएं’ छत्रपाटी निःशुल्क चिकित्सालय अस्पतालयात आर्थिक ग्वाहालि याःगु दु । कोभिड विरामीया निःशुल्क उपचार यायेत धासें १५ लाख ६३ हजार ८७५.९० तकाया ग्वाहालि ब्यूगु खः । अस्पताल परिसरय् युनाइटेड नेवाःया नायः महेन्द्र मानन्धरं चिकित्सालयया नायः डा. मनोजमान श्रेष्ठयात ग्वाहालि धेबाया चेक लःल्हानादिल । व झ्वलय् युनाइटेड नेवाःया नायः महेन्द्र मानन्धरं कोभिडया विरामीतय्त निःशुल्क सेवा बियाच्वंगु नेपाःया संस्थायात ग्वाहालि याये दयाः थःपिं लय्ताःगु खँ कनादिल । अथे हे उपाध्यक्ष शैलेन्द्र मानन्धरं अमेरिकाय् च्वंपिं नेपाःमितय्सं थःगु देय् लुमंकाः फु कथं ब्यूगु ध्यबा मुंकाः नेपाः छ्वयाहयागु धयादिल । वयकलं भविष्यय् नं माल धाःसा थुकथंया ग्वाहालि यायेगु बचं बियादिल ।,"  २०७८ जेठ २५, मंगलबार "
मेयर शाक्यपाखें खोप केन्द्रया अनुगमन ,"येँ महानगरपालिका प्रमुख विद्यासुन्दर शाक्यं ६० दँनिसें ६४ दँया नागरिकतयत कोभिडविरुद्धया खोप कायेत इनाप यानादीगु दु । थौंनिसें न्ह्याःगु ६० निसें ६४ दँया मनूतय् नितिं भेरोसिल खोप ज्याझ्वःया अनुगमनया झ्वलय् खोप केन्द्र थ्यंकादीम्ह महानगर प्रमुख शाक्यं थथे इनाप यानादीगु खः । ‘थुगु दँ पुचःया सुं नं मनूत खोप अभियानय् त्वःमफीमा धकाः जनप्रतिनिधिया न्ह्यलुवाय् त्वाःत्वालय् माइकिङ यायेगु व्यवस्था यानागु दु, थ्व पालय् छगू लाख नागरिकयात खोप बीगु आज्जु कयागु दु’ शाक्यं धयादिल । शाक्यं थौं वडा १३ या जनप्रभात मावि कालिमाटी, वडा २१ या यंगाल सामुदायिक सहरी स्वास्थ्य क्लिनिक, वडा २३ या ओमबहाः व वडा २५ या कन्या मन्दिर माध्यामिक विद्यालयया खोप केन्द्रया अनुगमन यानादीगु खः । ‘न्हापाया दिनय् थीथी अस्पतालयय् केन्द्र दयेकाः खोप अभियान न्ह्याकाबलय् भिडभाड जुइगु, भिडभाडं संक्रमण पुनीगु ग्याःचिकु अप्वःगु लिसेंया खँ वःगुलिं येँ महानगरपालिकां ३२ गुलिं वडाय् ३२ गू हे केन्द्र दयेकाः खोप अभियानयात व्यवस्थापन यानागु दु’ शाक्यया धापू खः । अनुगमनया झ्वलय् शाक्यं फक्व याकनं सकिसतं खोपया व्यवस्था यायेत सुझाव वःगु शाक्यं जानकारी बियादिल । सकसिगु सुझावयात आत्मसाथ यासें नेपाल सरकारलिसे समन्वय यानाः फक्व याकनं दक्व महानगरवासीयात खोपया व्यवस्था यायेगु प्रतिवद्धता शाक्यं प्वंकादिल ।","  २०७८ जेठ २५, मंगलबार "
छत्रपाटी अस्पतालयात भेन्टिलेटर व एनेस्थेसिया मेसीन ग्वाहालि,"क्षेत्रपाटीस्थित छत्रपाटी निःशुल्क चिकित्सालय अस्पतालयात निगः भेन्टिलेटर व छगः एनेस्थेसिया मेसीन ग्वाहालि ब्यूगु दु । अस्पतालयात येँ महानगरपालिकां निगः भेन्टिलेटर मेसीन व अरनिको समाजं छगः एनेस्थेसिया मेसीन ग्वाहालि ब्यूगु खः । थौं अस्पताल परिसरय् हे जूगु ज्याझ्वलय् येँ महानगर प्रमुख विद्यासुन्दर शाक्य व उपप्रमुख हरिप्रभा खड्गी श्रेष्ठं अस्पतालया नायः डा.मनोजमान श्रेष्ठयात भेन्टिलेटर मेसीन लःल्हानादिल । व झ्वलय् महानगर प्रमुख शाक्यं आः कोभिड नियन्त्रण अभियानय् समुदायनिसें सरकारतक्कया दक्वं संयन्त्र छथाय् हे दुगु धयादिल । शाक्यं कोभिड संक्रमित विरामीया लागिं महानगर मातहतया १४ आइसोलेसन सेन्टरया ५ सः व ७४ बेड दुगु व उगु बेडमध्ये थौं सुथय् तक्कय् १४३ बेडय् विरामी दुगु जानकारी याकादिल । ‘ल्यं दुगु बेड खाली दु । आवश्यक जूपिन्सं थःगु वडाया वडाध्यक्षयात स्वापू तयाः निःशुल्क खाना व उपचारलिसेंया सेवा कायेफइ’ शाक्यं धयादिल । ज्याझ्वलय् येँ महानगरपालिका वडा १७ या वडाध्यक्ष नविन मानन्धरं आःया महामारी नियन्त्रण यायेत प्रभावकारी प्रतिकार्य यायेमाःगु व अवस्थां स्यनाब्यूगु खं भावी पुस्तायात सदुपयोग जुइगु संयन्त्र तयार यायेमाःगु बिचाः तयादिल । अस्पतालया अध्यक्ष डा. श्रेष्ठं आः अस्पतालय् कोभिड जुयाः अक्सिजन बीमाःपिं ५ विरामी एचडीयूलय् व ९ विरामी साधारण बेडय् उपचाररत दुगु जानकारी बियादिल । ‘कोभिडया वासः यायेत नर्सिङ् स्टाफत यक्व मालीगु जुल । थुकिया लागिं जिमिसं अनुभवी नर्सत सःतागु दु’ श्रेष्ठया धापू खः । छत्रपाटी निःशुक्ल चिकित्सालय अस्पताल आः महानगरया विशेष कोभिड अस्पतालया रुपय् न्ह्यानाच्वंगु दु । महानगरं अस्पतालयात थ्वयां न्ह्यः वंगु जेठ ८ गते भीजी ७० मोडलया निगः भेन्टिलेटर बीधुंकूगु दु । थौं ब्यूगु भेन्टिलेटर मेसीनत जर्मनय् उत्पादन जूगु व थुकिया भाः छगःया करीब २६ लखत्या तूगु धाःगु दु । अथे हे, थौं हे अरनिको समाजं अस्पतालयात छगः एनेस्थेसिया मेसिन व आकस्मिक उपचारया लागिं मालीगु सामान अले उपकरण लःल्हाःगु दु । समाजया नायः डा. सर्वोत्तम श्रेष्ठं अस्पतालया नायः श्रेष्ठयात मेसीन व लःल्हानादिल । व इलय् समाजया नायः डा. श्रेष्ठं नेपाल व चीनया दौत्य सम्वन्धपाखें उगु सामग्रीत प्राप्त जूगु धयादिल । ‘चीनं नेपालय् महामारी नियन्त्रणया लागिं निरन्तर ग्वाहालि वयाच्वंगु दु । महामारी नियन्त्रणय् अन्तरेदशीय जक मखसें समुदाय दथुइ नं आपसी सहकार्य दकले महत्वपूर्ण खः’ समाजया नायः डा. श्रेष्ठं धयादिल । एनेस्थेसिया मेसीनया भाः करीब २६ लखत्या तूगु धाःगु दु ।","  २०७८ जेठ २०, बिहिबार "
महानगरं न्यान्हुइ ५० द्वःम्हेसिया एन्टिजेन परिक्षण याइगु ,"येँ महानगरपालिकां न्यान्हुइ ५० द्वःम्हेसिया एन्टिजेन परीक्षण याइगु जूगु दु । महानगरं इपिडिमियोलोजी तथा रोग नियन्त्रण महाशाखालिसेया सहकार्यय् जेठ १४ गतेनिसें परीक्षण न्ह्याकाः ५० द्वःम्हेसिया एन्टिजेन परिक्षण यायेगु न्ह्यथंगु खः । हरेक दिं झिगू केन्द्रपाखें एन्टिजेन विधिंं नमूना मुंकेगु महानगरया योजना दु । जनस्वास्थ्य विभागया प्रमुख हरिबहादुर कुँवरं समुदायलय् संक्रमण अनुसन्धान व शंकास्पद संक्रमणया अवस्था सीकेत परीक्षण यायेगु योजना दयेकागु जानकारी बियादिल । न्हूगु भेरिएन्टया कोभिड–१९ संक्रमण तीब्ररुपं न्यना वनेधुंकाः थुकिया चक्र त्वाःथलेगु कुतःकथं थुगु परिक्षण न्ह्यःने यंकागु वयकलं धयादिल । परीक्षणया लागिं वडाय् दुगु केस इन्भेष्टिगेसन एण्ड कन्ट्याक्ट ट्रेसिङ्ग (सीआइसीटी) पुचः सक्रिय दयेकेगु महानगरया कोभिड १९ फोकल पर्सन ज्ञानबहादुर ओलीं कनादिल । ‘कोभिडया लक्षण खनेदुपिं, कन्ट्याक्ट ट्रेसिङय् लाःपिं, अग्रपंक्तिइ च्वनाः ज्या यानाच्वंपिं, निषेधाज्ञाया इलय् ज्या यानाच्वंपिं व जोखिमय् दुगु दक्वं लक्षित बर्ग नालाः परीक्षण यायेत्यनागु खः’ फोकल पर्सन ओलीं धयादिल । परिक्षणया लागिं तःधंगु झिंन्यागू वडाय् प्रति वडा निगू केन्द्र व झिंन्हयगू वडाय् छगू/छगू केन्द्र व आवश्यकताया लिधंसाय् छुं केन्द्र थप यायेफइगु विभागं न्ह्यथंगु दु । राष्ट्रिय जनस्वास्थ्य प्रयोगशालालिसेया समन्वयस संकलित नमूना जाँच जुइ । परीक्षणया लागिं मालीगु एन्टिजेनया लागिं जिल्ला स्वास्थ्य ज्याकूलिसे सहकार्य जुइ । थ्वयां न्ह्यः कालीमाटी तरकारी तथा फलफुल बजार व टुकुचा तरकारी बजारय् यानाः निथाय् थुकथंया परीक्षण यायेधुंकूगु दु ।","  २०७८ जेठ १०, सोमबार "
महानगरया पिसिआर परिक्षणया न्हूगु धलः सार्वजनिक ,"कोभिड संक्रमणया लक्षण खनेदुपिं अले शंका जूपिं मनूतयत याइगु पोलिमेयर चेन रियाक्सन (पीसीआर) परीक्षणया लागिं येँ महानगरं न्हूगु धलः सार्वजनिक याःगु दु । महानगरपालिकां सार्वजनिक याःगु न्हूगु धलः कथं आः हरेक दिं सुथय् ११ताः इलंनिसें म्ह्वतिं निगू केन्द्रं परीक्षण जुइ । थ्वयां न्ह्यःया धलखय् न्हिं छगू जक केन्द्रं परिक्षण जुयाच्वंगुलिइ आः निगूनिसें स्वंगू केन्द्रं परीक्षण जुइगु महानगरपालिकां धाःगु दु । थुकिया नापं यक्व ल्याखय् परीक्षण यायेमाःगु वडां माग वःसा अन नं परीक्षण जुइ । न्हूगु धलःकथं आइतबाः वडा २९ या पद्मकन्या स्कूल डिल्लीबजार व वडा ४ या विशाल मिलन केन्द्रय् परीक्षण जुइ । अथे हे, सोमबाः वडा १६ या वहुउद्देश्यीय मार्सल आर्ट केन्द्र (जुडो हल), वडा २० या शान्ति निकुञ्ज विद्यालय व वडा ३२ ज्याकू परिसरय् परीक्षण जुइ । मंगलबाः वडा ८, जयबागेश्वरी, १४ कलंकी व २६ लैनचौर वडा ज्याकू परिसरय्, बुधबाः मीनभवनस्थित साविक ट्रलीबस परिसरय् व वडा १५ या भुइख्यलय्, विहीबाः बसन्तपुर व महावौद्धय् अले शुक्रबाः वडा ३ ज्याकू परिसर महाराजगञ्ज व वडा ६ ज्याकू परिसर बौद्धय् परीक्षण जुइ । महानगरं थुगु सेवा सितिकं बियाच्वंगु खः । परीक्षण याःवने न्ह्यः सम्बन्धित वडाया क्लिनिक इन्चार्जयात स्वापू तयाः आइएमयु (इन्फरमेसन म्यानेजमेन्ट युनिट) य् विरामीया विवरण जायेकेमाः । थुगु विवरण अनलाइन विधिं प्रणालीय् छ्वयेमाः । अनलाइनय् तथ्याङ्क जायेकेधुंकाः वइगु कोड फारमय् ल्ह्ययेकेधुंकाः आइएमयु प्रक्रिया पूवनीगु महानगरया पीसीआर ज्याझ्वः कजि ऋषिप्रसाद भुषालं धयादिल ।","  २०७८ जेठ १०, सोमबार "
एक्टिङ कासा : मस्तनिसें मोहिदिन खानतक्कया ब्वति ,"‘जि नं एक्टिङ याये सः’ एक्टिङ कासाय् ब्वति कायेत आः छुं दिं जक हे ल्यं दनि । कासाय् ब्वति कायेत भिडियो दुतिनेगु लिपांगु दिं जेठ १५ यक्व हे सतीधुंकल । भिडियो दुतिनेगु नितिं ग्वसाः खलः सुखावति मल्टि प्रोडक्सनं बियातःगु दिं आः वइगु शन्चरबाः फुइत्यंगु दु । थुकिया दथुइ कासाय् ब्वति कायेत ईमेलपाखें धमाधम भिडियोत दुतिनाच्वंगु दु । थौंतकया दुने कासाय् संकिपा म्हिता हे च्वनेधुंकूम्ह कलाकारनिसें चिचीधिकःपिं मचातयसं तकं भिडियो दुथ्याकूगु दु । थीथी संकिपाय् थःगु अभिनया स्यल्लाःगु प्रतिभा न्ह्यब्वयादीधुंकूम्ह मोहिदिन खानं तकं ब्वति कयादीगु दु । नापं स्वम्ह मचातय् भिडियो नं कासाय् दुथ्याःगु दु । सजगता मानन्धर, सिम्रिक श्रेष्ठ व अमु शाक्यं कासाय् ब्वति काःगु दु । अनुभवी कलाकार व नच्चापिं मचा ब्वतिमि दथुइ ल्यज्या गुकथं जुइ धइगु न्ह्यसलय् सुखावतिया नायः सुरेन्द्र तुलाधरं थुकिं छुं मपाइगु धयादी । ‘थ्व एक्टिङ कासा खः, एक्टिङयात स्वयाः त्याकामि ल्ययेगु खः, नकि कासामिया अनुभवयात स्वयाः । जिं नं एक्टिङ याये सः कासाय् उमेर हद मदु, न्ह्याम्हेसिनं नं ब्वति कायेफइ’ तुलाधरं धयादिल । कासाया छम्ह मचा ब्वतिमि सिम्रिक श्रेष्ठ लोकंह्वाःम्ह कलाकार रुपेन्द्र श्रेष्ठया म्ह्याय् खः । सिम्रिकं नं थः अबु रुपेन्द्रलिसे छुं होम भिडियोलय् अभिनय यायेधुंकूगु दु । लकडाउनया ईयात रचनात्मक दयेकुसें कासाय् ब्वति कायेत व शनिबाःया दुने थःगु भिडियो दुथ्याकेत कासाया कजि भोगेन्द्र मानन्धरं इनाप यानादिल ।","  २०७८ जेठ १०, सोमबार "
"९ हजार १९६ न्हूपिं संक्रमित थप, ४ हजार १०६ स्वनिगलय् ","नेपालय् लिपांगु खुसी कोभिड १९ का ९ हजार १९६ न्हूपिं संक्रमित थप जूगु दु । मुक्कं २० हजार ४८२ म्हेसिया स्वाब नमूनाया परिक्षण याःगुलिइ ९ हजार १९६ म्हेसिके संक्रमण पुष्टि जूगु खः । थीथी संस्थागत व होम आइसोलेसनय् वासः याकाच्वंपिं सक्रिय संक्रमितया ल्याः ७८ हजार ६२९ थ्यंगु दु । स्वनिगःया स्वंगू जिल्लानापं २२ जिल्लाय् ५ सः स्वयां अप्वः सक्रिय संक्रमित दु । लिपांगु खुसी २ हजार ९०५ म्ह संक्रमित संक्रमणं मुक्त जूगु दु । थ्वलिसें कोरोना लंपिनिगु ल्याः २ लाख ९५ हजार ३९५ थ्यंगु । थप ५० संक्रमितया ज्यान वंगुलिसें नेपालय् कोभिड १९ संक्रमणया हुनिं सीपिनिगु ल्याः ३ हजार ५७९ थ्यंगु दु । न्हूपिं संक्रमितमध्ये ४५ दशमलव ५० प्रतिशत स्वनिगःयापिं दु । थप जूपिं न्हूपिं संक्रमितमध्ये ४ हजार १०६ स्वनिगःयापिं दु । येँय् ३ हजार ८९, यलय् ६४३ व ख्वपय् ३७४ म्ह न्हूपिं संक्रमित लूगु खः । आःतक्क नेपालय् आःतक्क ३ लाख ७७ हजार ६०३ म्ह कोभिड १९ संक्रमित जुइधुंकल सा उकी १ लाख ७६ हजार ९७ म्ह स्वनिगःयापिं दु । स्वनिगलय् ३४ हजार ६२१ सक्रिय संक्रमित दुगुलिइ होम आइसोलेसनय् ३३ हजार १०२ होम आइसोलेसनय् व संस्थागत आइसोलेसनय् एक हजार ५१९ म्ह दु । १९४ जना आइसीयूलय् दुसा उपिंमध्ये ८८ भेन्टिलेटरय् दु । स्वास्थ्य तथा जनसंख्या मन्त्रालयं सार्वजनिक याःगु थौंतक्कया तथ्याङ्ककथं स्वनिगःया मुक्कं संक्रमितमध्ये १ लाख ४० हजार २६२ म्हेसित संक्रमण लनेधुंकल । लिपांगु २४ घौ दुने १ हजार ९२७ संक्रमि संक्रमणमुक्त जूगु दु । अथे हे, लिपांगु खुसी स्वनिगलय् १० संक्रमितया ज्यान वंगु दु । येँय् खुम्ह, यलय् व ख्वपय् निम्ह, निम्ह संक्रमितया मृत्यु जूगु खः । थौंतक स्वनिगलय् १ हजार २१४ म्हेसिया कोभिड संक्रमणया हुनिं ज्यान वंगु दु ।","  २०७८ बैशाख २४, शुक्रबार "
तुफिं पुइमफइगु फोहोर नगर प्रहरीं मुनाच्वन ,"बैशाख १६ गते धुंकाः मुल सडक क्षेत्रय् थीथी निर्माण ज्याय् त्वःतूगु सामग्री मुंकेगुलिइ येँ महानगरया प्रहरीत व्यस्त जूगु दु । व झ्वलय् जनशक्ति, सवारी व उपकरण छ्यलाः तुफिं पुइमफइगु व मुंके मफइगु दक्वं कथंया फोहर व सामग्री मुंकेगु यानाच्वंगु दु । थौं नगर प्रहरीं धोवीखोला सेतोपुलनिसें चाबही चक्रपथतक्क करिडोर सडकय् त्वःतातःगु निर्माणजन्य फोहर मुंकूगु दु । व्यस्त दिनय् सवारी चापं याये मफइगु ज्या नगर प्रहरीं बन्दाबन्दीया इलय् नगर प्रहरीं यानाच्वंगु दु । ‘सडकय् तज्याःगु ह्युमपाइप, सडक व पेटी दयेकूबलय् ल्यं दुगु चा, फि, सिमेन्ट, सवारी दुर्घटना धुंकाःया टुक्राटाक्री, विजुलीया तारलिसेंया सामान दयाच्वनी।’ नगर प्रहरी महाशाखा प्रमुख धनपति सापकोटां धयादिल, ‘बैशाख १६ गतेनिसें आःतक्क जिमिसं ३० ट्रक सामग्री सडकं मुंकेधुन, थ्व ज्या न्ह्यानाच्वनी ।’ विकास साझेदार ज्या सिधयेकाःया व्यवस्थापनय् जिम्मेवार मजूबलय् महानगरयात दोष वइगु सापकोटां धयादिल । थगुनेया बन्दाबन्दीइ नं नगर प्रहरीं पार्कया स्वांमाया छाँटकाँट, सडक सफाइ व निर्माण ज्वलं चीकेगु ज्या याःगु खः ।","  २०७८ बैशाख २७, सोमबार "
एकेडेमीं देछात मदयावंपिं न्याम्ह प्राज्ञपिन्त श्रद्धान्जली,"नेपालभाषा एकेडेमिया ग्वसालय् थ्व लाबला दुने मदयावंपिं न्याम्ह प्राज्ञयात श्रद्धान्जलि प्वंकुसें बिचाः हायेका ज्याझ्वः याःगु दु । सोमबार जुम एपपाखें भर्च्युअल रुपं बिचाः हायेका ज्याझ्वः याःगु खः । एकेडेमिया पुलांम्ह भाइस चान्सलर बाखं च्वमि लक्ष्मण राजवंशी, संस्थापक पुलांम्ह सदस्य सचिव इन्द्र माली, वरिष्ठ प्राज्ञ वैयाकरणविद् रमापति राज शर्मा, प्राज्ञ वरिष्ठ सरोद वादक मोहनसुन्दर श्रेष्ठ, प्राज्ञ गोल्डेन भ्वाइस अफ नेपाल प्रेमध्वज प्रधान लिसेंयात लुमंकाः बिचाः हायेका मुँज्या जूगु खः । ज्याझ्वलय् एकेडेमीया दांभरिं वरिष्ठ साहित्यकार डा. पुष्पराज राजकर्णिकारं मदयावंपिनिगु सुगतिया कामना यासे थःगु खँ तयादीगु खः । अथे हे, बाखं दबूया छम्ह संस्थापक साहित्यकार राजा शाक्यं मदुम्ह बाखं च्वमि व शिक्षासेवी लक्ष्मण राजवंशी दकले अप्वः ल्याखय् बाखं च्वयादीम्ह बाखं च्वमि खः धासें बाखं दबुया स्थापना थेंज्याःगु बांलाःगु ज्या यानादीम्ह साहित्यह्यःमि कथं वयकःयात लुमंकादिल । साहित्य इतिहासकार व एकेडेमीया प्राज्ञ दुजः प्रा. प्रेमशान्ति तुलाधरं मदुम्ह साहित्यसेवी राजवंशीया जीवनी छगू प्रेरणाया स्रोत जूगु खँ तयादिल । नेपाल साहित्य मन्दिरया नायः वरिष्ठ साहित्यकार तिलकप्रकाश कायस्थं मदुम्ह वैयाकरणविद् रमापति राज शर्मां नेपालभाषाया ख्यलय् भाषाविज्ञान सम्वन्धि तसकं दुग्यंगु कृति पिथनाः भाषा ख्यःयात तःमि यानादीगु खँ न्ह्यथनादिल । नेवाः हाइकु ख्यःया नायः सुरेश प्रधानं मदुम्ह इन्द्र मालियात नेपाःया हाइकु साहित्य ख्यलय् ज्वः मदुगु योगदान बिायवंम्ह साहित्यह्यमि खः कथं लुमंकादिल । एकेडेमीया प्राज्ञ दुजः सिने पत्रकार विजयरत्न असंबरें नेपाःया गोल्डेन भ्वाइस धयातःम्ह म्येहालामि संगीतकःमि प्रेमध्वज प्रधानयात नेपाःया संगीत ख्यलय् सुनां ल्वःमंके मफइम्ह संगीतज्ञ खः धासें मदुम्ह म्येहालामि प्रधानया गुण स्मरण यानादिल । अथे हे साहित्यकार लिसें सन्चारकःमि मीना बज्राचार्यं सरोद वादनय् ज्वःमदुगु योगदान दुम्ह मोहन सुन्दर श्रेष्ठया कलाया जः नेपाःया संगीत ख्यलय् सदां दयाच्वनीगु बिचाः तयादिल ।","  २०७८ बैशाख २८, मंगलबार "
स्वास्थ्य मापदण्ड पालना यायेत मेयर शाक्यया इनाप ,"येँ महानगरपालिका प्रमुख विद्यासुन्दर शाक्यं सरकारं जारी याःगु स्वास्थ्य मापदण्डयात नागरिक दायित्व कथं कयाः पालना यायेत सकसितं इनाप यानादीगु दु । महानगरवासीया नामय् अपील जारी यासें महानगर प्रमुख शाक्यं स्वास्थ्य मापदण्ड पालना याःसा जक थः व परिवारयात संक्रमणं तापाकातये फइगु धयादिल । देयन्यंकया हे नागरिकलिसें विदेशी नागरिकतकं वयेवने जुयाच्वनीगु राजधानी येँय् कोभिड–१९ या संक्रमण द्रुत गतिइ न्यनेफुगु खतरायात बिचाः यानाः सकसिनं सजगता नालेमाःगु आवश्यकता शाक्यं न्ह्यथनादिल । ‘संक्रमण खनेदये स्वयां न्ह्यः हे सकल नागरिकं सजगता नालेगु खःसा थुगु महामारीयात यक्व हे क्वपालेफइ, अप्वः भीडभाड जुइगु थासय् संक्रमण याकनं न्यनेफुगु जूगुलिं सरकारं जारी याःगु सुचंयात आधार नालाः फक्व अप्वः सचेतना नालेत अले स्वास्थ्य मापदण्ड परिपालन यायेत याकेत अपील यानाच्वना’ शाक्यं थःगु अपीलय् धयादीगु दु । धार्मिक, साँस्कृतिकलिसेंया भीडभाड जुइगु सार्वजनिक थासय् अःपुक हे भाइरस पुनेफुगु जुगुलिं आःया लागिं धार्मिक थासय् वनाः भीड यायेगु स्वयां थःगु आस्था कथं छेँय् हे च्वनाः पूजा यायेत नं शाक्यं इनाप यानादीगु दु । वयकलं थःगु अपिलय् पूजाआजा, सामाजिक ज्याझ्वः, भ्वय् थुज्वःगु संस्कारजन्य ज्याझ्वः भीडभाड यानाः महनेत नं इनाप यानादीगु दु । निगूगु लहरया रुपं न्यनाच्वंगु कोभिड–१९ रोकथाम अले नियन्त्रणय् सकसिनं थःथःगु थासं दायित्व निर्वाह यायेगु खःसा याकनं हे महामारीयात बुकेफइगु विश्वास शाक्यं प्वंकादीगु दु । महानगरवासीयात कोभिडबाहेकया छुं स्वास्थ्य सम्बन्धि समस्या वयाः अस्पताल वनेमाःसा हटलाइन टेलिफोन नं. ११८० वा मोवाईल नं. ९८४९८५६६७२, ९८४९६०५४७ र ९८४९८५६६७१ य् कल यायेत नं वयकलं इनाप यानादिल । लिसें कोभिडया बिरामी अस्पताल वनेमाःसा निःशुल्क एम्बुलेन्स सेवा १०२ स स्वापू तयेफइगु नं प्रमुख शाक्यं जानकारी बियादिल ।","  २०७८ बैशाख १९, आइतबार "
गंगालाल हृदय रोग केन्द्रय् अक्सिजन प्लान्टया मेयर शाक्यपाखें उलेज्या ,"येँ महानगरपालिका प्रमुख विद्यासुन्दर शाक्यं थौं सहिद गंगालाल राष्ट्रिय हृदय रोग केन्द्रय् अक्सिजन प्लान्टया उलेज्या यानादीगु दु । महानगरं ब्यूगु करीव २ करोड ७५ लाख तकाया लागतय् स्थापना याःगु प्लान्टया थौं महानगर प्रमुख शाक्यं उलेज्या यानादीगु खः । अक्सिजन प्लान्टं थौंनिसें अक्सिजन उत्पादन नं न्ह्याःगु दु । प्लान्ट उलेज्या धुंकाः नवासें प्रमुख शाक्यं गंगालालय् अक्सिजन प्लान्ट तयेगु निर्णय यानाबलय् आः थें अक्सिजनया अत्याधिक माग मजूगु लुमंकुसें उगु इलयया निर्णयं आःया महामारी व्यवस्थापनय् लाभ जुइगु धयादिल । उगु इलय् महानगर प्रमुख शाक्यं आःया छुं दिनं कान्ति बाल अस्पतालय् नं प्लान्ट न्ह्याकेगु जानकारी बियादिल । ‘दक्कले बांलाःगु ला छेँय् हे च्वनाः संक्रमणया चक्र त्वाःथलेगु व पिहां वये हे माःसा मास्क तयेगु हे बुद्धिमानी जुइ, तर अस्पताल वयेमाल धाःसा अक्सिजन मदइगु अवस्था मवयेमा धकाः जिमिसं ज्या यानाच्वनागु दु’ महानगर प्रमुख शाक्यं धयादिल । गंगालालय् आन्तरिक पाइप प्रणालीं अक्सिजन विरामी दुथाय् थ्यनीगु जुयाः सिलिण्डर म्वाःगु जूगुलिं खर्च म्हंचाःगु धाःगु दु । आः अक्सिजनया सिलिण्डर स्टक तयेगु याःगु खवरप्रति टिप्पणी यासें शाक्यं माःगु इलय् उपलब्ध जुइकथं अक्सिजन दत धाःसा सिलिण्डर स्टक तयेम्वाःलीगु धयादिल । व झ्वलय् गगालाल अस्पतालया कार्यकारी निर्देशक डा. चन्द्रमणि अधिकारीं अस्पतालं विरामीयाके अक्सिजन अथवा भेन्टिलेटरया धेबा मकायेगु धयादिल । वयकलं छम्ह हे विरामीया नुगःया उपचार व मृगौलाया डाइलोसिस यायेमालीगु अवस्थाय् गंगालालय् डाइलोसिस यायेगु उपकरण दुसा विरामी डाइलोसिस यायेत मेगु अस्पताल वनेम्वाःलीगु धासें थुकिया लागिं महानगरयाके ग्वाहालिया अपेक्षा तयादिल । ४७ लिटरया १३५ सिलिण्डर अक्सिजन न्हिं उत्पादन यायेगु प्लान्टया क्षमता दु । गंगालालय् न्हिं करीब ९० सिलिण्डर अक्सिजन खपत जुइगु याःसा ल्यं दुगु अक्सिजन जायेकाः मेथाय् छ्वयेफइ । अक्सिजन जायेकेगु प्रणाली धाःसा जडान जुइ ल्यं दनि । प्लान्टय् ३७ किलोवाटया एअर कम्प्रेसर, ३ डिग्री सेल्सियसतक्क ख्वाउँकेगु एअर ड्रायर, १ हजार लिटर क्षमताया एअर ट््याङ्क, निगः अक्सिजन जेनेरेटरलिसें उपकरण तःगु दु । महानगरलिसेया सम्झौता कथं गंगालाल अस्पतालं प्लान्ट व थ्व सम्बन्धि उपकरण खुल्ला प्रतिस्पर्धां न्याःगु खः । बोलपत्रं ल्यःम्ह प्रस्तावकं कबोल याःगु ज्वलिंज्वःया धेबा महानगरं केन्द्रया बैङ्क खाताय् छ्वःगु खः । प्लान्ट निरन्तर न्ह्याकेत पूर्वाधार तयार यायेगु, जनशक्ति खटे यायेगु, बिद्युत प्रणाली जडान, जनशक्ति खटे यायेगु अले मर्मत सम्भार केन्द्रं याइ । केन्द्रय् प्लान्ट अनामिभं जडान याःगु खः । गंगालालय् अक्सिजन प्लान्ट स्थापना यायेत महानगर व केन्द्र दथुइ वंगु २०७६ माघ १५ गते सहमति पत्रय् हस्ताक्षर जूगु खः । थुकिया लागिं महानगरं ३ करोड तका फ्याःगु खः ।","  २०७८ बैशाख १९, आइतबार "
थौं विश्व प्रेस स्वतन्त्रता दिवस हनाच्वन,"थौं मे ३ तारीख, प्रेसकर्मीतय् नितिं थौंया दिन विशेष खः । छायधाःसां थौं विश्व प्रेस स्वतन्त्रता दिवस खः । हरेक दँय्  मे ३ तारीखया दिनय् हलिंन्यंकया प्रेसकर्मीतय् थीथी ज्याझ्वः यानाः विश्व प्रेस स्वतन्त्रता दिवस हनेगु याइ । थुगुसी नं ‘सार्वजनिक सम्पत्तिया रुपय् सूचना’ धइगु मूल नारालिसें थुगु दिवस हनाच्वंगु दु । थौंया दिनय् अभिव्यक्ती स्वतन्त्रता व नागरिक अधिकारया पक्षय् सः थ्वयेकुसें ज्याझ्वःत यायेगु याइ । तर हलिंन्यंक कोभिड महामारीया अवस्थाय् यक्व हे देशय् भौतिक उपस्थितीया दथुइ औपचारिक ज्याझ्वः याये फयाच्वंगु मदु । थुगुसी नेपाल लगायत मेमेगु देशय् नं थुगु दिवस भर्च्युअल ज्याझ्वलय् हे लिकुनीगु खनेदु । नेपालय् थौं दिवसया सन्दर्भय् युनेस्कोलिसेया सहकार्यय् नेपाल पत्रकार महासंघं भर्च्युअल रूपं अन्तरक्रिया ज्याझ्वः यायेत्यंगु दु । ज्याझ्वलय् नेपालया थुगुसीया प्रेस स्वतन्त्रता व पत्रकार सुरक्षाया अवस्थाया विषय कःघानातःगु प्रतिवेदन सार्वजनिक यायेत्यंगु दु । दिवसया ज्याझ्वः भर्च्युअल रुपं जुयाच्वंसां संक्रमणया जोखिम फयाः अग्रपंक्तिइ खटे जुयाः प्रेसकर्मीतयसं थौं नं थःगु कर्तव्य पूवंकाच्वंगु हे दु । अभिव्यक्ति स्वतन्त्रताया खँ ल्ह्वँल्हं हे प्रेसकर्मीयात समाचार च्वःगु खँय् दण्डित यायेगु ज्या नं झीगु दथुइ जुयाच्वंगु दुसा संक्रमणं सुरक्षित जुइत सूचना प्रवाह यायां पत्रकार थः हे संक्रमित जुइमालाच्वंगु नं झीसं खनाच्वनागु दु । सन् १९९३ मे ३ कुन्हु नामिबियाया विण्डहकय् जूगु सम्मेलनं जारी याःगु घोषणापत्रय् प्रेस अले अभिव्यक्ति स्वन्त्रताया पक्षय् प्रतिबद्धता न्ह्यथंगु दिंया लुमन्तिइ मे ३ यात युनेस्कोया आह्वानय् विश्व प्रेस स्वतन्त्रता दिवसया रूपं हनेगु यानाच्वंगु दु ।","  २०७८ बैशाख २०, सोमबार "
येँ महानगरय् फोहर ५० प्रतिशतं कुहांवल ,"येँ महानगर क्षेत्र दुने थाय् स्वयाः फोहर उत्पादन ३० निसें ५० प्रतिशततक्क कुहांवःगु वातावरण व्यवस्थापन विभागं धाःगु दु । सामान्य अवस्थाय् महानगरं न्हिं २५ गाडीतक्क फोहर ल्याण्डफिल साइटय् छ्वयेगु यानाच्वंगुलिइ थौं १३ गाडी जक छ्वयेगु तयारी दुगु विभागं धाःगु दु । वातावरण व्यवस्थापन विभागया प्रमुख हरिकुमार श्रेष्ठया कथं व्यवसायिक क्षेत्रय् फोहरयाय मात्रा यक्व कुहांवःगु दुसा सडकय् मुनीगु फोहर नं ५० प्रतिशततक्क कुहांवःगु दु । ‘महानगरं सडक सफाइया लागिं नियमित ब्रुमर न्ह्याकाच्वंगु दु, सडकं मुनीगु धू नं म्ह्वः जूगु दु । न्हापा सवारी साधनं उत्पादन याइगु धू दइगु खः, आः वा व फसं हःगु धू जक दु, गुगु न्हापा स्वयां म्ह्वः जक दु’ विभागया प्रमुख श्रेष्ठया धापू दु । छेँय् छेँय् उत्पादन जुइगु फोहरया मात्रा ३० प्रतिशततक्क कुहांवःगु  वातावरण संरक्षण गैसस महासंघया नायः टीकाराम दाहालं धयादिल । ‘होटल, रेष्टुरेन्ट, पार्टी प्यालेस बन्द जुयाः यक्व फोहर उत्पादन जुइगु थाय् म्ह्वः जूसां छेँय् छेँय् नं उत्पादन जुइगु फोहरया मात्रा धाःसा म्ह्वः जूगु मदु’ दाहालय धापू दु । फोहरमैला व्यवस्थापन संघया महासचिव मीत्र घिमिरेया कथं पिने वयेगु बन्द जूगुलिं छेँ, क्यब सफा याःबलय् छेँय् नं अप्वः फोहर पिहांवःगु खनेदुगु धासें थुगु अवस्था मदइगु जुयाः लिपा फोहरया मात्रा कुहांवइगु सम्भावना क्यनादी । दसु न्ह्यब्वसें वय्कलं धयादिल, ‘वडा ३, ४ व ७ दुने न्हापा न्हिं ८ ट्रिपर फोहर मुनीगुलिइ आः ६ ट्रिपर जक मुनाच्वंगु दु, थ्व नं कुहां वयाच्वंगु दु ।’ कोभिड संक्रमित होम आइसोलेसनय् च्वनाच्वंगु छेँया फोहर व्यवस्थापनया खँय् दाहालं धयादिल, ‘न्हापा स्वयां आः अवस्था पाः, गुगु छेँय् कोभिड संक्रमित दु धइगु सीदु । वयकःपिंलिसे खँ ल्हानाः विरामीं उत्पादन याःगु फोहर पिने महयेत व लिपा नं निसंक्रमण यानाः जक पितहयेत इनाप यायेगु याना।’ महानगरं जैविक फोहरयात कम्पोष्टिङ् यायेत व छेँय् सुं संक्रमित दुसा अनं उत्पादन जूगु फोहर निसंक्रमण यानाः व्यवस्थापन यायेत इनाप याःगु दु ।","  २०७८ बैशाख २०, सोमबार "
कुमार सरस्वती साहित्य पुरस्कारबाट रमण घिमिरे सम्मानित हुने ,"वासु शशी स्मृति परिषद्को हालै वसेको बैठकले साहित्यकार रमण घिमिरेलाई कुमार सरस्वती साहित्य पुरस्कार–२०७७ु प्रदान गर्ने निर्णय गरेको छ । साहित्यकार घिमिरेले विगत चार दशकदेखि नेपाली भाषा, साहित्य तथा पत्रकारिता क्षेत्रमा महत्वपूर्ण योगदान दिँदै आउनु भएको छ ।  उहाँका एक दर्जन एकु,  अर्थात हामीु र सूत्रधार नामक निबन्ध संग्रहहरु प्रकाशित भईसकेका छन भने दुई सय भन्दा बढी गीतहरू  रेकर्ड भएका छन् । साधना सम्मान २०५५ र विन्दबासिनी संगीत कला पत्रकारिता पुरस्कार लगायत घिमिरे विभिन्न पुरस्कार तथा सम्मानहरूबाट पुरस्कृत एवं सम्मानित भईसक्नु भएको छ भने नेपाल पत्रकार महासंघ एशोसियट प्रदेशबाट पनि फागुन २२ गते सम्मानित हुँदै हुनु हुन्छ । परिषद्का अध्यक्ष गणेश रसिकको अध्यक्षतामा बसेको कार्य समितिको बैठकले साहित्यकार घिमिरेलाई सर्वसम्मतिले पुरस्कृत गर्ने निर्णय गरेको हो । उक्त सम्मान तथा पुरस्कार वरिष्ठ कवि एवं नाटककार वासु शशीको ८५औं जन्मजयन्तीको अवसरमा आगामी चैत्र १३ गते प्रदान गरिने र पुरस्कारको राशि रू २५,००० पच्चीस हजार रुपिंया रहेको परिषद्का सचिव प्रद्युम्न जोशीले बताउनु भएको छ ।","  २०७७ फाल्गुण २१, शुक्रबार "
कांग्रेस प्रवक्ता विश्वप्रकाश कोरोना संक्रमित ,"नेपाली काँग्रेसया प्रवक्ता विश्वप्रकाश शर्मायात कोरोना संक्रमण जूगु दु । ट्वीटरय् ट्वीट यासें शर्मां थःत कोरोना संक्रमण जूगु जानकारी बियादीगु खः । ‘ज्वरो व म्ह स्याःगु अप्वयेधुंकाः आइतबाः बहनी Star Hospital वनाः स्वाब बिया । सुथय् पाखे रिपोर्ट वल, पोजेटिभ’ शर्मां च्वयादीगु दु । थःत लक्षणं ज्वनाच्वंगु तर मनोबल धाःसा उच्च दुगु शर्मां धयादीगु दु । वयकः आः होम आइसोलेसनय् हे च्वनादीगु दु । शर्मां टेकुया डा अनुप बांस्तोलाया निर्देशन कथंया वासः नयेगु न्ह्याकागु नं जानकारी बियादीगु दु । उगु हे ट्वीटपाखें शर्मां सकसित सजग जुइत नं इनाप यानादीगु दु ।","  २०७८ बैशाख २०, सोमबार "
साहित्यकार अमात्यया तिकितिकि पिदन ,"साहित्यकार मोक्ष बहादुर अमात्य जुया हाइकु मुना सफू तिकि तिकि या नापनापं वयकलं हे रचना यानादीगु म्ये मुना कथं पिदंगु छ व जि अडियो म्येचाःया पितब्वज्या जूगु दु। साहित्यकार अमात्य नेपालभाषाया साहित्य ख्यलय् ताः ई न्ह्यःनिसें च्वसा न्ह्याका च्वनादीम्ह खः । ईलोहं प्रकाशनया ग्वसालय् जूगु ज्याझ्वलय् ग्वसाः खलःपाखें दर्शनवीर शाक्यं नवासें नेपालभाषाया साहित्य ख्यःयात नं व्यावसायिकीकरण यानायंकेगुमाःगु खँय् बः बियादिल । ज्याझ्वलय् डा पुष्पराज राजकर्णिकार, सुरेश प्रधान यल, शाक्य सुरेन, ध्रुव मधिकःमि, यज्ञरत्न धाख्वाः, अमरराज शर्मा राजोपाध्याय लिसें नं साहित्यकार अमात्यया रचनायात कयाः थःथःगु नुगःखँ तयादिल । पितब्वज्या ज्याझ्वलय् साहित्यकार अमात्यं पिदंगु सफू व म्येचायात थीथी कथं ग्वाहालि यानादीपिन्त मतिनाया चिं नं देछाना दीगु खः । ज्याझ्वःया दथुइ नांजाःम्ह साहित्यसेवी मोहन हिमांशु थापायात साहित्यकार मोक्ष बहादुर अमात्यपाखें अभिनन्दन पौ देछानाः अभिनन्दन याःगु खः ।","  २०७७ फाल्गुण २९, शनिबार "
नेपाली संकिपा ख्यःया आमा चैत्यदेवीया बुदिं हन कलाकारतयसं ,"नेपाल चलचित्र कलाकार संघं न्हापांगु नेपाली संकिपा ‘आमा’या आमा चैत्यदेवी सिंहया बुदिं हंगु दु । शनिबाः छगू समारोह हे यासें संघं चैत्य देवी सिंहया ७१ दँया बुदिं हंगु खः । बुदिंया केक तानाः अभिनेत्री चैत्यदेवीं जीवनय् हे न्हापांगु खुसी थःगु बुदिं हनाबलय् नुगः लसतां जाःगु धयादिm । थःगु कर्मक्षेत्र चलचित्र कलाकार संघं थुगु ह्वःताः चूलाकाब्यूगुलिं थःगु मिखां लसताया ख्वबि बाः वःगु धासें लसता प्वंकादिल । कलाकार संघया आजीवन दुजः अले आमा, कुमारी थुज्वःगु ऐतिहासिक संकिपाया अभिनेत्री चैत्य देवीया बुदिं कलाकारतय् दथुइ हनेखनाः संस्थां गौरव तायेकूगु संघया नायः रवीन्द्र खड्कां धयादिल । समारोहस कलाकार संघया न्वकू रेजिना उप्रेतीलिसें राजेश महर्जन, पवित्रा आचार्य, धर्मेन्द्र आचार्य, जीवन थापाया नापं वरिष्ठ कलाकार कृष्ण मल्ल, गीतकार सुभासचन्द्र ढुंगेल अले थीथी संकिपाकःमिपिनिगु उपस्थिति दुगु खः । संघं वंगु लानिसें विशिष्ट कलाकारतयगु बुदिं हनेगु ज्याझ्वः न्ह्याकूगु खः । संघं न्हापांगु खुसी वरिष्ठ अभिनेता अले निर्देशक विश्व बस्नेत निक्वःगु खुसी संघया हे न्वकू अले प्रवक्ता मोहन निरौलाया बुदिं हंगु खः ।","  २०७८ बैशाख ६, सोमबार "
बाखं दबूपाखें साहित्यकार राजवंशीया भिं उसाँयया कामना ,"बाखं दबू संस्थापाखें साहित्यकार लक्ष्मण राजवंशीया भिं उसाँयया कामना याःगु दु । बाखं दबुलिं विज्ञप्ती जारी यासें संस्थाया संस्थापक नायः राजवंशीया भिं उसाँयया कामना याःगु खः । साहित्यकार राजवंशी छेँय् हे स्वाहानेय् दयाः थौंकन्हय् उसाँय् मदयाच्वंगु दु । वयकःयात नर्भिक अस्पतालय् तयाः वासः यानाच्वंगु दु । नेपालभाषाया साहित्य ख्यलय् बाखं विधाया च्वन्ह्याकेत धासें राजवंशी ‘बाखं दबू’ नांम्ह संस्था नीस्वनाः न्हू पुस्ताया प्रतिभायात दबू उपलब्ध याकावःगु खः । ‘नेपालभाषा साहित्यया ख्यलय् बाखं च्वमिपिन्त सदां हःपाः बिया वयाच्वनादीम्ह हनेबहःम्ह साहित्य व शिक्षा सेवी लक्ष्मण राजवंशीजुप्रति सकल बाखं च्वमिपिनि नुगलय् सदां हनाबना दयाच्वंगु जुल’ विज्ञप्तीइ च्वयातःगु दु, ‘वय्कःया उसाँय् याकनं सुथां लायेमा ।’ अथेहे सकल साहित्यकार व साहित्यह्यमिपिन्त नं वयकया भिं उसाँयया कामना यायेत विज्ञप्तीमार्फत इनाप याःगु दु ।","  २०७८ बैशाख ६, सोमबार "
अस्पताल वनेमखंपिन्त यल १६ वडाया स्वास्थ्य शिविर ,"यल महानगरपालिका– १६ वडां अरनिको समाजलिसे जानाः न्ह्याकावःगु निःशुल्क स्वास्थ्य शिविरया झ्वलय् वंगु शनिबाः यलया बालिफलय् मचा, छ्यंगू व मिखा ल्वय् सम्वन्धि शिविर क्वचाःगु दु । शिविरपाखें ११४ म्हेसिनं थःगु स्वास्थ्य परिक्षण याकूगु समाजया महासचिव डा. सुशील प्रजापतिं कनादीगु दु । उपिंमध्ये ८ मस्त दुगु खः । ४४म्हेसिनं मिखा व ६०म्हेसिनं छ्यंगू ल्वयया परिक्षण याकूगु नं प्रजापतिं कनादिल । स्वास्थ्य सेवाय् सकसिगु पहुँच अःपुक दयेकेगु व आर्थिकस्तर कमजोपिंथाय् तक्क स्वास्थ्य सेवा थ्यंकेगु आज्जुं अभियानया हे रुपं शिविरया ग्वसाः ग्वयागु वडाअध्यक्ष निर्मलरत्न शाक्यं धयादिल । वडाअध्यक्ष शाक्यया कथं शिविरपाखें १६ वडालिसें जःखःया वडाया मनूत तकं लाभान्वित जुयाच्वंगु दु । परीक्षण याकूपिंमध्ये आपाः धइथें कोरोना संक्रमणया जोखिमया हुनिं अस्पताल वनेमखंपिं वा मवंपिं ५० दँ पुलेधुंकूपिं मनूत दुगु खः । शिविरय् वासः नं सितिकं इंगु खः । यल महानगरपालिका १६ वडां वंगु माघ १७ गतेनिसें शनिबाः पतिकं निशुल्क स्वास्थ्य शिविर यानावःगु दु । शिविरया झ्वलय् वइगु शनिबाः नागबहालय् मिसा ल्वय् सम्बन्धी, फागुण १५ गते दौबहालय् प्वाः अले कलेजो सम्बन्धी, फागुण २२ गते मंगलबजारय् ज्येष्ठ नागरिकतय् लागिं नशा, युरोलोजी, मधुमेह व जनरल सम्बन्धी शिविर जुइ ।","  २०७७ फाल्गुण २, आइतबार "
क्रिकेट कासाया नितिं महानगरपाखें ५० लाख ग्वाहालि याइगु ,"काठमाडौं मेयर्स कप २०७७ क्रिकेट धेंधें बल्लाः न्ह्याकेत येँ महानगरपालिकां नेपाल क्रिकेट संघयात ५० लाख तका ग्वाहालि याइगु जूगु दु । थौं राष्ट्रिय सभा गृहस महानगर प्रमुख विद्यासुन्दर शाक्यया उपस्थितिइ महानगरपालिका व क्रिकेट संघ दथुइ ग्वाहालि सम्बन्धि सहमति पत्रय् ल्हाःचिं तयेगु ज्या जूगु दु । सहमति पत्रय् महानगरपाखें प्रमुख प्रशासकीय अधिकृत राजेश्वर ज्ञवाली व संघपाखे संघया नायः चतुरबहादुर चन्दं ल्हाःचिं तयादिल । ज्याझ्वलय् नवासें महानगर प्रमुख शाक्यं महानगरं न्हापा ए डिभिजन फुटवल क्लवया म्हतिं १० लाख, वी डिभिजनयात म्हतिं ६ लाख व सी डिभिजनयात ४ लाख तका ग्वाहालि यानागु लुमंकुसें कासा ख्यःया विकास व प्रवर्ध्दनया लागिं लगानी थकया वनेगु धयादिल । शाक्यं फुटवल क्लवयात थें क्रिकेटया विकासयात नं निरन्तर ग्वाहालि यायेगु लकस दयेकेत इनाप यानादिल । ‘कासामितयत प्रोत्साहन जुइगु कथं ज्या यानादिल धाःसा वइगु दिनय् नं अझ ग्वाहालिया लकस दयेकेफइ,’ शाक्यं धयादिल, ‘आकिवंया बजेटय् कासायात प्राथामिकताय् तयाः कासामितयगु मनोवल अझ थकायेगुपाखे केन्द्रित जुइ ।’ नेपाल क्रिकेट संघया नायः चन्दं येँ महानगरपालिकां नेपाली क्रिकेटया स्तर थकायेत व स्तरीय कासामि उत्पादनया लागिं ज्वःमदुगु ग्वाहालि याःगु धयादिल । महानगरया प्रमुख प्रशासकीय अधिकृत ज्ञवालीं क्रिकेटं अन्तरराष्ट्रिय स्तरय् नेपालया न्हाय् धस्वाकूगु धयादिल । महानगरया सामाजिक विकास विभागया प्रमुख दीपक अधिकारीं संघयात सम्झौता कथं निगू चरणय् अनुदान बीगु जानकारी बियादिल ।","  २०७७ माघ २०, मंगलबार "
थौं कोरोनाया १४२ संक्रमित अप्वल ,"नेपालय् लिपांगु २४ घौ दुने कोभिड १९ या तँसा १४२ न्हूपिं संक्रमित लूगु दु । ३ हजार ५९७ म्हेसिया स्वाब नमूना परिक्षण याःगुलिइ ५२ मिसा व ९० मिजंतयके कोरोना संक्रमण पुष्टि जूगु खः । थ्वलिसें नेपालय् कोभिड १९ पाखें संक्रमित जूपिनिगु ल्याः २ लाख ७१ हजार ४३१ थ्यंगु दु । आरटी पिसिआर विधिं २० लाख ८१ हजार ६९५ स्वाब नमूनाया परिक्षण यायेधुंकूगु दु । वंगु २४ घौ दुने मुक्कं २०६ संक्रमित लंगु दु । आःतक्क मुक्कं २ लाख ६७ हजार ३५ संक्रमितयात कोरोना संक्रमण लनेधुंकूगु दु । लिपांगु खुसी छम्ह जक संक्रमितया ज्यान वंगु दु । कोरोनाया हुनिं २ हजार ३१ संक्रमित मदयधुंकल । २ हजार ३३५ सक्रिय संक्रमित वासः याकाच्वंगु दु । उपिंमध्ये ८८१ संस्थागत आइसोलेसनय् दुसा १ हजार ४५४ होम आइसोलेसनय् दु । छम्ह नं सक्रिय संक्रमित मदुगु जिल्लाय् भोजपुर, कालिकोट, रुकुमपश्चिम व मुगु दुसा ५ सय स्वयां अप्वः सक्रिय संक्रमित येँ जिल्लाय् जक दु ।","  २०७७ माघ २१, बुधबार "
एक लाख २८ हजार स्वयां अप्वःसिनं काल कोरोनाविरुद्धया खोप ,"नेपालय् कोरोनाविरुद्धया खोप अभियानया न्हयन्हु पूवंगु दिं थौंतक्कया दुने १ लाख २८ हजार स्वयां अप्वःसिनं खोप कायेधुंकूगु दु । माघ १४ गतेनिसें न्ह्याःगु खोप अभियान अन्तर्गत थौंतक्कय् देयया ७७ जिल्लाया २०१ खोप केन्द्रपाखें १ लाख २८ हजार ६५० म्हेसित खोप ब्यूगु दु । प्रदेश एकय् १७ हजार २८७, प्रदेश २ स १६ हजार १७३ व वागमती प्रदेशय् ४५ हजार ३४५ म्हेसित खोप ब्यूगु दु । अथे हे, गण्डकी प्रदेशय् १६ हजार २७०, लुम्बिनी प्रदेशय् १७ हजार ९७९, कर्णाली प्रदेशय् ६ हजार ६६० व सुदुरपश्चिम प्रदेशय् ८ हजार ९६३ म्हेसिनं खोप काःगु दु । लिपांगु २४ घौ दुने १५ हजार ४७५ म्हेसित खोप ब्यूगु दु । गुकीमध्ये प्रदेश एकय् १ हजार ९५८, प्रदेश २ स १ हजार १४९, वागमती प्रदेशय् ५ हजार ७३ म्हेसित खोप ब्यूगु दु । अथे हे, गण्डकी प्रदेशय् २ हजार ३४८, लुम्बिनी प्रदेशय् ३ हजार ३३९, कर्णाली प्रदेशय् ५२९ व सुदुरपश्चिम प्रदेशय् १ हजार १०६ म्हेसित खोप ब्यूगु दु ।","  २०७७ माघ २०, मंगलबार "
स्वनिगलय् सक्रिय संक्रमित १५सलं क्वय् ,"नेपालय् लिपांगु खुसी लूपिं कोभिड १९ या न्हूपिं संक्रमितहरुमध्ये ५५ स्वनिगःयापिं दु । उपिंमध्ये २५ मिसा व ३० मिजंत दु । स्वनिगलय् आःतक्क १ लाख २६ हजार ८८९ कोरोना भाईरसपाखें संक्रमित जुइधुंकूगु दु । स्वनिगःया मुक्कं संक्रमितमध्ये ९८ दशमलव २३ प्रतिशतयात ल्वय् लने नं धुंकूगु दु । आःतक्क एक लाख २४ हजार ६४५ संक्रमितयात संक्रमण लनेधुंकूगु दु । स्वनिगलय् वंगु २४ घौ दुने संक्रमण लंपिं ९९ दु । येँय् ८०, यलय् १६ व ख्वपय् ३ संक्रमितयात संक्रमण लंगु दु । थौं स्वनिगलय् सक्रिय संक्रमितया ल्याः १ हजार ५ सय स्वयां कुहांवःगु दु । स्वनिगलय् थौं एक हजार ४७० सक्रिय संक्रमित दु ।","  २०७७ माघ २१, बुधबार "
कोरोना लंपिनिगु दर ९८.५ प्रतिशत ,"नेपालय् कोरोना संक्रमण लंपिनिगु दर ९८ दशमलव ५ प्रतिशत थ्यंगु दु । नेपालय् आःतक्क २ लाख ७१ हजार ७०७ मनूत कोरोना भाईरसं संक्रमित जूगुलिइ थौंया तथ्याङ्क कथं २ लाख ६७ हजार ५६४ मनूतय् संक्रमण लनेधुंकल । लिपांगु दिनय् न्हूपिं संक्रमितया ल्याः कुहां वयाच्वंगु दुसा संक्रमण लंपिनिगु ल्याः थहांवनाच्वंगु दु । लिपांगु २४ घौ दुने २७२ संक्रमितयात ल्वय् लंगु दु । लिपांगु खुसी याःगु परिक्षणय् ३ दशमलव ७५ प्रतिशतयाके जक कोभिड १९ या संक्रमण खनेदत । २ हजार ७९९ मनूतय् स्वाब नमूना परिक्षण याःगुलिइ १०५ मनूतयके कोरोना संक्रमण पुष्टि जूगु खः । उपिंमध्ये ४८ मिसा दुसा ५७ मिजंत दु । तँसा २ संक्रमितया ज्यान वंगु दु । आःतक्क २ हजार ३५ मनूतय् कोरोना संक्रमणया हुनिं ज्यान वंगु दु । दुई हजार १०८ सक्रिय संक्रमित वासः याकाच्वंगु दु । संस्थागत आइसोलेसनय् ७४३ व होम आइसोलेसनय् एक हजार ३६५ दु । भोजपुर, कालिकोट, रुकुमपश्चिम व मुगइ सक्रिय संक्रमितया ल्याः शुन्य दुसा ५सः स्वयां अप्वः सक्रिय संक्रमित येँ जिल्लाय् जक दु ।","  २०७७ माघ २३, शुक्रबार "
टोटनह्यामलिसेया कासाय् चेल्सी त्यात ,इङ्गलिस प्रिमिय लिग अन्तर्गत वंगु चान्हय् जूगु लन्डन डर्बीइ चेल्सी त्याःगु दु । चेल्सीं टोटनह्यामयात वयागु हे ख्यलय्  १–० गोलं बुकाब्यूगु खः । मिडफिल्डर जर्गिनों याःगु गोल हे चेल्सीयात त्याकेत निर्णायक सावित जुल । २४ मिनेटय् चूलाःगु पेनाल्टीयात सदुपयोग यासें जर्गिनों कासाया निर्णय यानाब्यूगु खः । थ्व कासा त्याकेधुंकाः चेल्सी २२ कासापाखें ३६ ल्याः मुंकाः खुगूगु थासय् थहांवंगु दु । लिगया ल्याः धलखय् २१ कासापाखें ४७ ल्याःलिसें म्यानचेस्टर सिटी शिर्ष थासय् दु । निगूगु थासय् दुगु म्यानचेस्टर युनाइटेडया २२ कासापाखें ४४ ल्याः दु । ,"  २०७७ माघ २३, शुक्रबार "
येँय् ५८ न्हूपिं संक्रमित खनेदत,"नेपालय् लिपांगु खुसी थप जूपिं कोभिड १९या न्हूपिं संक्रमितमध्ये ५८ स्वनिगः दुनेयापिं दु । उपिंमध्ये ३३ मिसा व २५ मिजंत दु । येँय् ४३, यलय् १२ व ख्वपय् ३ न्हूपिं संक्रमित अप्वःगु खः । थ्वलिसें स्वनिगलय् कोरोना संक्रमण जूपिनिगु मुक्कं ल्याः एक लाख २७ हजार २५ थ्यंगु दु । वंगु २४ घौ दुने स्वनिगलय् १३६ कोरोना संक्रमितयात ल्वय् लंगु दु । येँय् १२०, यलय् १२ व ख्वपय् ४ संक्रमित लंगु खः । स्वनिगः दुने आःतक्क १ लाख २४ हजार ९०५ संक्रमित लनेधुंकूगु दु । येँय् कोरोनाया हुनिं तँसा छम्हेसिया ज्यान वंगु दु । थ्वलिसें येँय् कोरोनाया हुनिं ज्यान वंपिनिगु ल्याः ५सः थ्यंगु दुसा स्वनिगलय् ७७५ थ्यन । स्वनिगःया सक्रिय संक्रमितया ल्याः न्हियान्हिथं कुहांवयाच्वंगु दु । येँय् एक हजार २८०, यलय् ५० व ख्वपय् १५ यानाः स्वनिगलय् मुक्कं एक हजार ३४५सक्रिय संक्रमित दु ।","  २०७७ माघ २३, शुक्रबार "
रियल बेटिसयात बुकाः बिल्बाओ सेमिफाइनलय्,"कोपा डेल रेया दक्कले लिपांगु क्वाटरफाइनल कासाय् रियल बेटिसयात बुकुसें एथलेटिको बिलबाओ सेमिफाइनलय् दुहांवंगु दु । एथलेटिको बिल्बाओं बेटिसयात वयागु हे ख्यः बेनिटो भिल्लामरिनय् पेनाल्टी सुटआउटय् ४–१ गोलं बुकाब्यूगु खः । कासाया क्वःछिनातःगु ईलिसें अतिरिक्त इलय् तकं १–१ गोलया ज्वलिंज्वः जुइधुंकाः पेनाल्टी सुटआउटपाखें त्याकामि क्वःज्यूगु खः । बिल्वाओयात त्याकाबीत राउल गार्सिया, इनाकी विलियम्स, जोन मोर्सिलो व युरी बर्चिचें गोल यात । रियल बेटिसया नितिं एइसा मान्डीं जक गोल यायेफत सा सर्जियो केनालेस व जुआन्मीया गोल यायेगु कुतः ताःमलात । वयां न्ह्यः ९० मिनेटया कासा दुने ८४ मिनेटय् जुआन्मीं गोल यासें बेटिसयात अग्रता ब्यूगु खःसा इन्जुरी ईया प्यंगूगु मिनेटय् राउल गार्सियां गोल यासें कासायात ज्वलिंज्वलय् हयाब्यूगु खः । थ्वलिसें कोपा डेल रेया सेमिफाइनल समीकरण नं पूवंगु दु । थ्वयां न्ह्यः थःथःगु कासा त्याकाः सेभिया, लेभान्टे व बार्सिलोना सेमिफाइनलय् थ्यनेधुंकूगु दु । ","  २०७७ माघ २३, शुक्रबार "
नेपाली संकिपाया नांजाःपिं निगू दर्जन संकिपाकःमिपिं  नेपाली काँग्रेसय् ,"नेपाली संकिपाया नांजाःपिं निगू दर्जन संकिपाकःमिपिं शनिवाः नेपाःया प्रजातान्त्रिक राजनीतिक इतिहासय् न्हाय् कथं कयातःगु नेपाली काँग्रेसय् दुहाँ वंगु दु । नेपाली काँग्रेसया सूचना व सञ्चार प्रसार विभागअन्तर्गत टेलिभिजन उपसमितिया संयोजकत्वय् विशिष्ट संकिपाकःमि नीर शाहया कुतलय् संकिपाकःमिपिं उगु पार्टीइ दुहाँ वंगु खः । काँग्रेस सभापति शेरबहादुर देउवा निवास भुइजःसिइ जुउगु पार्टी प्रवेश ज्याझ्वलय् नेपाःया दकले न्हापांम्ह मेकअप आर्टिस्ट सन्तु तामाङ, द्वन्द्व निर्देशनय् न्ह्यलुवाः एनबी महर्जन, चलचित्र पत्रकारिताया न्ह्यलुवाः व वीर गणेशमान संकिपाया निर्देशक विजयरत्न तुलाधर, नेपाल चलचित्र निर्देशक समाजया अध्यक्ष रक्षासिंह राणा, नेपाल चलचित्र संघका उप–महासचिव एवं फिल्म वितरक गोपालकाजी कायस्थ, निर्माण नियन्त्रक मिलन सुवेदी, संकिपा च्वमि अभिमन्यु निरबी, चलचित्र पत्रकार संघ नेपालया उपाध्यक्ष दीपज्योति थापा, निर्माता व कलाकार प्रभाकर श्रेष्ठ, निर्माता व कलाकार सुनिल श्रेष्ठ, निर्देशक राजु अर्याल, कलाकार रिश्ता अधिकारी व सबिन श्रेष्ठ, कलाकार दिनेश श्रेष्ठलगायतयात सभापति देउवां स्वाँमा क्वखाएकाः पार्टी सदस्यता कार्ड बिया पार्टी प्रवेश यानादिल । सभापति देउवां देश निर्माणया ज्याय् कलाकारया योगदान महत्वपूर्ण जुइ धकाः धयादिल । ज्याझ्वलय् पूर्व सह–महामन्त्री डा. प्रकाशशरण महतया नं उपस्थिति दुउगु खःसा वरिष्ठ संकिपाकःमि नीर शाहं नेपालया प्रजातान्त्रिक इतिहासय् नेपाली कांग्रेसं तःधंगु भूमिका म्हितूगु खँ कनादिसें न्हापांगु नेपाली संकिपा सत्य हरिश्चन्द्रया निर्देशक डि.बि. परियार उगु इलय् नेपाली कांग्रेसया उप महामन्त्रीया रुपय् प्रजातान्त्रिक संघर्षय् न्ह्यचिलेगु ज्या यानादीगु खँ लुमंकादिल । संकिपाकःमि पार्टी प्रवेश ग्वसाः चलचित्र निर्देशक समाजया महासचिव व टेलिभिजन उपसमितिका सदस्य सचिव जनकदीप पराजुली अले उपसमितिया दुजःपिं कलाकार सुशान्त श्रेष्ठ, चलचित्र बिकास बोर्डया पुलांम्ह नायः राजकुमार राई व नेपाल प्राविधिक संघया नायः पुष्कर लामां यानादीगु खः ।  ","  २०७७ फाल्गुण २, आइतबार "
येँय् न्ह्यात त्वनेगु लःया एटिएम जरुंहिति ,"लँजुवाःया प्याःचाः लंकेत धासें येँया थीथी थासय् त्वनेगु लःया एटिएम मेसीन ‘जरुंहिति’ न्ह्याकूगु दु । खानेपानी मन्त्री मणिचन्द थापां थौं ल्हुतिया लिसें शंखधर उद्यान व स्वयम्भुइ वाटर एटिएम मेसीनया उलेज्या यानादिल । न्हापां रत्नपार्क परिसरय् शंखधर उद्यानया प्रवेशद्वार अले स्वयम्भूइ वाटर एटिएम मेसीनया उलेज्या यानाः मन्त्री थापां ल्हुतिया बाइसधारा उद्यानया प्रवेशद्वारय् नं मेसीनया उलेज्या यानादिल । वाटर एटिएम मेसीनया उलेज्या धुंकाः सञ्चारकःमितलिसे खँ ल्हासें मन्त्री थापां येँ महानगपालिकालिसेया सहकार्यय् न्हापांगु खुसी ‘वाटर भेन्डिङ मेसिन’या उलेज्या यायेखनाः लयताःगु धयादिल । ‘न्हापांगु चरणय् स्वनिगःया १५ थासय् थुगु मेसीन न्ह्याकेगु तयारी दु’, मन्त्री थापां धयादिल, ‘बुलुहुँ देय्न्यंकया सहरय् थ्व व्यवस्था लागु यायेगु जुइ ।’ बालाजुइ वाटर एटिएमया उलेज्याया झ्वलय् मन्त्री थापालिसें दीम्ह सहरी विकास राज्यमन्त्री रामवीर मानन्धरं थःगु निर्वाचन क्षेत्रय् दुगु ऐतिहासिक, सांस्कृतिक, धार्मिक व मनोरञ्जनया दृष्टिं महत्वपूर्ण थाय् बालाजु उद्यानया प्रवेशद्वारय् आधुनिक प्रविधिया वाटर एटीएम उलेज्या जूगुलिं थः तसकं लयताःगु धयादिल । ‘मेलम्चीया लः हयेगु लिपांगु तयारी जुयाच्वंगु इलय् थज्याःगु प्रविधिया सुरुवात तसकं लसताया खँ खः’, मन्त्री मानन्धरं धयादिल, ‘छगू लिटर हे लः न्यानाः त्वनेमाःगु बाध्यतायात थुगु प्रविधिं क्वचायेकाब्यूगु दु ।’ खानेपानी सचिव माधव बेल्बासें याकनं हे राजधानीया १५ थासय् थ्व लागु यायेगु धयादिल । येँ महानगरपालिका व काठमाडौँ उपत्यका खानेपानी व्यवस्थापन बोर्डया सहकार्यय् न्हापांगु चरणय् प्यथाय् वाटर एटीएमया सुरुवात यानागु व थप ११ थासय् नं याकनं हे शुरुवातया तयारी जुयाच्वंगु बेल्बासेया धापू खः । येँ महानगरपालिका सहरी योजना आयोगया उपाध्यक्ष सरोज बस्नेतं याकनं हे न्हू बानेश्वर व शंखधर पार्कय् नं वाटर एटिएम न्ह्याकेगु तयारी जुयाच्वंगु जानकारी बियादिल । गुगुं इलय् परम्परागत रुपं स्वनिगःया थीथी थासय् दुगु जरुंहितिइ लँजुवाःतयसं प्याःचाः लंकेगु याइगु इतिहासलिसे स्वानाः महानगरपालिकां वाटर एटीएमयात नं जरुंहिति नां बियागु धाःगु दु ।","  २०७७ माघ २९, बिहिबार "
पत्रकार महर्जनयात पितृ शोक ,पत्रकारिता तसकं सक्रियम्ह नेवाः पत्रकार उपेश महर्जनया अबु बुद्धबीर महर्जन मन्त । मस्तिष्कघात जुयाः स्टार हस्पिटलय् वासः याकाच्वनादीम्ह वयकः वासः यायेगु झ्वलय् व हे अस्पतालय् मदुगु खः । ७९ दँ दुम्ह वयकःयात म्हिगः मस्तिष्कघात जुइवं न्हापा कीर्तिपुर अस्पताल यंकूगु खःसा अनं लिपा स्टार अस्पताल यंकाः शल्यक्रिया तकं याःगु खः । शल्यक्रिया धुंकाः नं वय्कःया उसाँय् भिनावयेमफयाच्वंगु खः । व हे झ्वलय् वासः यायां हे थौं वयकः मदुगु खः । मदुम्ह महर्जनया अन्त्येष्टि कन्हय् चोबहालय् याइगु जूगु दु । ,"  २०७७ माघ २९, बिहिबार "
मेयर शाक्यं सम्पदा संरक्षणया दाबी यात,"चःमति नेवाः खलःया नायः व लोकंह्वास्म्ह कलाकार पूर्णकाजी ज्यापुया च्वसां पिज्वःगु चःमति ज्याथः क्यब नांया म्येचाः उलेज्याया मूपाहाँ कथं झायादीम्ह येँ महानगरपालिकाया मेयर विद्यासुन्दर शाक्यं व विशेष पाहाँ शहरी विकास राज्यमन्त्री रामबीर मानन्धर लगायतं पितब्वज्या यानादीगु खः । ज्याझ्वलय् येँ महानगरपालिकाया प्रवक्ता ईश्वरमान डंगोल , वडा नं १५ या अध्यक्ष न्हूच्छेकाजी महर्जन , सदाचारी गुरुमां लगायत विशेष पाहाँ कथं झायादीगु खः । चःमति नेवाः खलः, चःमति मिसा खलः व चःमति बहुउद्देशीय सहकारी लिमिटेडया ग्वसालय् सनिवाः छगू लसता तुच्चा ज्याझ्वः व चःमति ज्याथः क्यब नांया म्येचाःया पितब्जज्या जूगु दु । उगु ज्याझ्वलय् मूपाहाँ मेयर शाक्यं येँ महानगरपालिकाया विकास थःपिं मेयर जुइधुंकाः छसीकथं जुयाच्वंगु दु धकाः धयादिसें लानिपुखू, पलेस्वाँ कमल पुखू लगायतया महानगरपालिकां संरक्षण व जिर्णोद्धार यायेत स्वःबले छथ्वः मनूतसें विरोधया सः थ्वयेकुगुयात कुंखिना दिल । विशेष पाहाँ नेपालभाषाया न्हापांम्ह संकिपा पत्रकार विजयरत्न असंबरें संगीतकःमि कलाकार पूर्णकाजी ज्यापुया कारणं चःमति त्वाःया नां सगीत व संकिपा ख्यलय् नं थ्वया वःगु खँ उल्लेख यानादिलसा विशेष पाहाँ मन्त्री मानन्धरं थःम्हेसिनं संगीतख्यःया नांया विश्व रेकर्ड दयेके खँगुलिं लसता प्वंकादिल । ज्याझ्वलय् वहालवाला मन्त्रीपाखें म्येहाला विश्व रेकर्ड तयेत तालानादीम्ह शहरी विकास राज्यमन्त्री रामबीर मानन्धरयात ग्वसाः खलःपाखें मूपाहाँ मेयर शाक्यं हनापौ लःल्हानादीगु खः । ग्वसाः खलःया कजि पूर्णकाजी ज्यापुया सभानायसुइ उगु ज्याझ्वलय् ग्वसाः खलःया छ्यान्जे राजेन्द्र महर्जनं लसकुस न्वचू तयादीगु खःसा नांजाःम्ह म्येहालामि जुजुकाजी रन्जितं पितब्वज्या जूगु म्येचाःया समीक्षा यानादिल । थीथी साँगितिक व साँस्कृतिक न्ह्यब्वया नं न्ह्यब्वःगु उगु ज्याझ्वलय् म्येहालामिपिं सतिश महर्जन, कल्पना श्रेष्ठ व पूर्णकाजी ज्यापु लगायतं म्येहाला न्यंकादीगु खःसा नेपाः डान्स एकेडेमीपाखें थीथी हुलाप्याखँ नं न्ह्यब्वःगु खः ।","  २०७७ फाल्गुण २, आइतबार "
सत्यमोहन जोशी लोक साहित्य भवनया उदघाटन सम्पन्न,"श्रीपञ्चमीया दिं लाकाः सत्यमोहन जोशी लोकसाहित्य परिषद् भवन मंगलवाः प्रदेश सभा सांसद ज्ञानेन्द्र शाक्य व विघटित प्रतिनिधि सभा सांसद कृष्णलाल महर्जनं उलेज्या यानादीगु दु । वाङमय शताब्दी पुरुष सत्यमोहन जोशीं थःगु हक हिस्साया २ आना २ पैसा जग्गा लोकसाहित्य परिषद् भवनया नितिं फ्यानादीगु खःसा उगु हे जग्गाय् सत्यमोहन जोशी लोक साहित्य परिषद भवन दयेकेज्या जूगु खः । उगु छेँ दयेकेया नितिं १ करोड ५० लाख खर्च जुइगु अनुमान ई. सुशिल व्यञ्जनकारं यानादीगु खःसा अाःतकया दुने ८० लख खर्च जुइधुंकुगु व भवन दयेकेया निंतिं ८८ लख तका अार्थिक सहयोग वःगु खँ परिषदया दाँ भरीं बासुदेव श्रेष्ठं कनादिल । सांसद कोषं सांसद कृष्णलाल महर्जनं ५० लाख आर्थिक ग्वाहालि याना: न्ह्याःगु भवन दयेकेया नितिं बागमती प्रदेश सभासद ज्ञानेन्द्र शाक्य, वर्ल्ड नेवाः अर्गनाइजेशनलगायत जनसहभागितापाखें करिब ८८ लाख आर्थिक ग्वाहालि चूलाःगु खँ जानकारी परिषदया दांभरिं श्रेष्ठं बियादिल । आजीवन नेपालभाषा साहित्य बिकासया नितिं थःगु श्रीसम्पत्ति भाषिक संस्थाया निति बियादीपिं अग्रजपिं कविकेशरी चित्तधर हृदय नेपालभाषा परिषद्, भाषा निभाः प्रेम बहादुर कंसाकार आशा सफू कुथि व च्वसापासाया छेँ लुमंकुसें मल्ल के सुन्दरं संस्था नीस्वनेत गुलि थाकु संस्थायात मदिक्क न्ह्याकेगु अझ अप्वः थाकुगु खँ कनादिल । बहुभाषिक, बहु संस्कृतिया धनी देय् नेपाःया कला, कृतियात लोक साहित्य मार्फत दक्वः जनतायात छधीछप्पं यानाः परिषदयात देय्या ग्यालरी कथं विकास यायेगु लक्ष्य जूगु शताब्दि पुरुष जोशीं कनादिल । परिषदया नायः प्रा. प्रेमशान्ति तुलाधरया सभानायःसुइ ग्वसाखलःया छ्यान्जे राजित बहादुर श्रेष्ठं न्ह्याकूगु उगु ज्याझ्वलय् न्वकु लक्ष्मी शोभा शाक्यं लसकुस न्वचू तयादीगु खः । उगु हे ज्याझ्वलय् ने.सं. १०६४ या नांजापिं साहित्यकार पिनिगु हस्तलिखित ग्रन्थ ‘नेपाल’ या बिश्लेषणात्मक अध्ययन याना उपप्रा. निर्मला श्रेष्ठं तयार यानादीगु शोधग्रन्थ ‘नेपाल’ मूपाहाँ सांसद कृष्णलाल महर्जन, प्रदेश सभासद ज्ञानेन्द्र शाक्य, शताब्दी पुरुष सत्यमोहन जोशी व प्रा. प्रेमशान्ति तुलाधरं मंकाः कथं पितब्वज्या यानादीगु खः ।  ","  २०७७ फाल्गुण ४, मंगलबार "
बौद्धधर्म दर्शन कक्षाय् ताःलापिन्त दसिपौ इन ,"महायान बौद्ध समाजया नायो एवं प्रशिक्षक बौद्ध विदुषि सुमति बज्राचार्यजुया सभानायसुइ न्ह्याःगु महायान,बज्रयान बौद्ध धर्मदर्शनया प्रारम्भिक तहया कक्षा तालापिन्त दसिपौ लःल्हायगु ज्या जूगु दु । ज्याझ्वलय् समाजया छ्याञ्जे रविन्द्र बज्राचार्यजुं लसकुुस न्वचु बियाबिज्यागु खः । ज्याझ्वःया मुपाहां यज्ञमानपति बज्राचार्यजुं बज्रसत्व देवयात देवा च्याका ज्याझ्वःया उलेज्या यानाबिज्यागु खःसा स्वस्ति वाचन राजेश बज्राचार्य, सुरेन्द्र बज्राचार्य व सागर बज्राचार्यपिन्सं मंकाः रुपं याना बिज्यागु खः । धर्मोदय सभाया नाय एवं बौद्ध विद्धान यज्ञमानपति बज्राचार्यजुया मूपाहांसुइ न्ह्याःगु थुगु ज्याझ्वलय् पाहांया रुपय् नेपाल परम्परागत बुद्ध धर्म संघया नायो प्रा.डा. नरेशमान बज्राचार्य, राज गुरुजु मञ्जु श्रीरत्न बज्राचार्य, बज्राचार्य संरक्षण गुथिया न्वकु सागर मान बज्राचार्य, गुथिया छ्याञ्जे मुनिन्द्र रत्न बज्राचार्य, बज्रयान महासंघया नायो राजेन्द्रमान बज्राचार्यजुपिं उपस्थित जुया बिज्यागु दु । ज्याझ्वलय् प्रशिक्षार्थीपिन्त ज्याझ्वःया मूपाहां यज्ञममान बज्राचार्यजुं दसिपौ लःल्हाना बिज्यागु खःसा न्हाप, ल्यू व लियांल्यू लाःपिन्त नगद प्रा.डा. नरेशमान बज्राचार्यजुं लःल्हाना बिज्यागु खः । अथेहे परिक्षाय् लाःलाःपिं १६ म्हसित सिन्हः राज गुरुजु मन्जुश्री रत्न बज्राचार्यजुं तिका बिज्यागु खःसा खादा प्रशिक्षक सुमति बज्राचार्यजु न्ययका बिज्यागु खः । कक्षाय् न्हाप प्रभात किरण रञ्जित, ल्यू विजय श्रीरत्न बज्राचार्य व लियांल्य् सुगत रत्न सिन्दुराकारपिं लाःगु खः । ज्याझ्वलय् थःगु नुगः खँ तयेगु झ्वलय् ज्याझ्वःया मूपाहां बौद्ध विद्धान यज्ञमान पति बज्राचार्यजुं बौद्धतयगु जनगणनाया विषयवस्तुयात केन्द्र विन्दुइ तयाः थःगु खँ तया बिज्यागु खःसा वसपोलं मेगु दँय् जुइत्यंगु जनगणानाय् झी बौद्धतसें तच्वतं होस तयाः न्ह्याःवनेमाःगु खँय् बः बिया बिज्यागु दु । थुकथं हे उगु ज्याझ्वलय् पाहांया रुपं प्रा.डा. नरेशमान बज्राचार्यजुं शिक्षा हासिल यायगु ज्या निरन्तर रुपं न्हयाका वनाच्वनेमाःगुलिइ बः बिया बिज्यासें थःम्हं सयकाःगु ज्ञानयात पटक पटक ब्वना वनाच्वनेमाःगुलिइ नं बः बिया बिज्यागु दु । वयकलं थःगु नुगः खँया झ्वलय् बुद्ध धर्म दर्शनया महत्वया थीथी पक्षया खँ नं कना बिज्यागु खः । थुकथं नुगः खँ कना बिज्यायगु झ्वलय् नेपालय् थीथीकथंया अभावत मध्ये बौद्ध शिक्षाया अभाव नं छता खः धासें बज्राचार्यं थ्व हे अभावयात पुरा याय्त विदेशय् वनाः शिक्षा हासिल याना लिहां वयाः बौद्ध विभाग नीस्वना माःकथंया ज्या यानागु धयादिल । बौद्ध विदुषि सुमति बज्राचार्यजुं थुकथं बौद दर्शनया कक्षा कयादीगुलिं नं वसपोलया गुणया तारिफ यानादिल । वयकलं बौद्ध विद्धान दिव्यरन बज्राचार्यया योग्यताया विषययाबारे नं चर्चा याना बिज्यागु खः । साहित्यकार विमल प्रभा बज्राचार्यजुं न्ह्याका बिज्यागु उगु ज्याझ्वलय् शिक्षार्थीया तर्फ सुगत रत्न सिन्दुराकारं थःगु नुगः खँ तयादीगु खः । वयकलं निलायंकया कक्षाय् छु छु खँ सयका धकाः थःगु अनुभव कनेगुया लिसें सयकाःगु विषयवस्तुया खँ नं कनादीगु खः । थुगु उलेज्या ज्याझ्वलय् बौद्ध विद्धान एवं चक्रेश्वरी फणीन्द रत्न बज्राचार्यजुं झी मनूतसें गुलिं नं ज्या याय्माःगु खः व सकतां ज्या फू वले.यायेमाःगु धयादिल । बज्रयान महासंघया नायो राजेन्द्रमान बज्राचार्य, ज्याझ्वःया मूपाहां मञ्जुश्री रत्न बज्राचार्य, महायान बौद्ध समाजया नायो सुमति बज्राचार्यपिन्सं थःथःगु नुगः खँ कनादीगु दु । नाप नापं चचागुरु मणिरत्न बज्राचार्यजुं स्वस्ति बाक्य पाठ याना बिज्यागु खः । थुगु प्रारम्भिक शिक्षाया कक्षा ज्याझ्वः महायान बौद्ध समाजया ग्वसालय् व गुणाकर महाविहार संरक्षण समितिया ल्यू ग्वसालय् न्ह्याःगु खः सा थुगु सिरपाया नितिं दातापिं यज्ञरत्न धाख्वा, डा. केशरमान बज्राचार्य, डा. निरज बज्राचार्यजुपिं जुयादीगु खः ।  ","  २०७७ फाल्गुण ४, मंगलबार "
एम्बाप्पेया ह्याट्रिकलिसें पिएजिं बार्सिलोनायात बांमलाक्क बुकाबिल," युएफा च्याम्पियन्स लिग अन्तर्गत वंगु चान्हय् जूगु कासाय् पेरिस सेन्ट जर्मेन (पिएसजीं) बार्सिलोनायात बांमलाक्क बुकाब्यूगु दु । रा उन्ड अफ सिक्सटिनया न्हापांगु अन्तर्गतया कासाय् पिएसजिं बार्सिलोनायात वयागु हे ख्यः क्याम्प नाउलय् ४–१ गोलं बुकाब्यूगु खः । बार्सिलोनालिसेया कासाय् रोमाञ्चक जित ल्हातय् लाकेगु झ्वलय् किलियन एमबाप्पें ह्याट्रिक यात । वय्कलं ३२, ६५ व ८५गूगु मिनेटय् गोल याःगु खः । अथे हे, मोइज कीनं ७०गूगु मिनेटय् १ गोल तनाबिल । कासाय् अग्रता धाःसा बार्सिलोनां काःगु खः । २७गूगु मिनेटय् चूलाःगु पेनाल्टीयात कप्तान लियोनेल मेस्सीं गोलय् हिलाब्यूगु खः । वयां लिपा बार्सिलोनापाखें छगू हे गोल जुइमफुत व कासा पिएजिया पक्षय् वंगु खः । राउण्ड अफ सिक्सटिन अन्तर्गत हे मेगु कासाय् लिभरपुलं आरबी लेप्जीगयात २–० गोलं बुकाब्यूगु दु ।","  २०७७ फाल्गुण ५, बुधबार "
नीगुम्हेसित ‘सत्यमोहन जोशी शताब्दी पदक’ ,"वाङमय शताब्दी पुरुष अतिकं हनेबहम्ह संस्कृतिविद् डा.सत्यमोहन जोशीया गरिमा अभिवृद्धिया लागिं मन, वचन व कर्म द्यछानादीपिं नीगुम्ह व्यक्तित्वपिन्त थुगुसिइ ‘सत्यमोहन जोशी शताब्दी पदक’ पाखें छायपिइगु खँया त्रिमुर्ति निकेतनपाखें पितबिउगु विज्ञप्तिइ जानकारी बिउगु दु । थुगुसिइ नेवाःख्यलं हनेबहःपिं अजरमान जोशी, प्रा.प्रेमशान्ति तुलाधर, राजितबहादुर श्रेष्ठ, शान्तराज शाक्यया नापनापं अनुकृतिका, अनुराधा थापा, डा.कञ्चनजङ्घा प्रसाई, कलाधर काफ्ले, कावेरी जोशी, केशवराज जोशी, ढण्डुराज घिमिरे, दुर्गा वनवासी, देवकी श्रेष्ठ, नरेन्द्रराज पौडेल, पूर्णकला लिम्बू, प्रमोद प्रधान, प्रा.डा.बालमानसिंह कार्की, मणि लोहनी, यमुना श्रेष्ठ, युवराज नयाँघरे, राजकुमार रेग्मी, डा.लेखप्रसाद निरौला, प्रा.डा.वीणा पौड्याल, शान्ति शर्मा, डा.शैलेन्दुप्रकाश नेपाल, प्रा.डा.सुरज बज्राचार्य, प्रा.डा.सावित्री कक्षपती, ज्ञानु अधिकारी व ज्ञानेन्द्र विवसयात ‘सत्यमोहन जोशी शताब्दी पदक’ लल्हाइगु जूगु दु । त्रिमूर्ति निकेतनया संस्थापक व अध्यक्ष श्रीमती इन्दिरा प्रसाईया नायसुइ च्वंगु निकेतनया बैठकं थ्व खँ निर्णय याःगु खः । त्रिमूर्ति निकेतनपाखें थ्वसिबें न्हापा नेपाल लगायत २५ राष्ट्रया २२६ म्हेसित ‘सत्यमोहन जोशी शताब्दी पदक’ लःल्हायेधुंकुगु खँ सदस्यसचिव नरेन्द्रराज प्रसाईं जानकारी बियादीगु दुसा उकी मध्ये नेवाः ख्यलं शशीकला मानन्धर, मदनसेन बज्राचार्य , विजयरत्न असंबरे , सुजीब बज्राचार्य लगायतपिन्त नं सत्यमोहन जोशी शताब्दी पदक लःल्हाये धुंकुगु दु ।  ","  २०७७ फाल्गुण ७, शुक्रबार "
शुभकाजी शाक्य हाकनं नायः पदय् ,"श्रीघःबहाः धका नांजागु  श्रीशान्तिघट बज्रधातु चैत्य महाविहार संरक्षण समितिया शनिबार जूगु तःमुन्ज्यां हाकनं छक्वः शुभकाजी शाक्ययात सर्वसम्मतं नायः कथं ल्यःगु दु । थ्वसिबें न्हापा नं वयक उगु संरक्षण समितीया नायः जुया च्वनादीम्ह खः । सर्वसम्मतया आधारय् ल्यज्या जूगु न्हूगु ज्यासना पुचलय् न्वकु कमलरत्न शाक्य, छ्यान्जे पुरण शाक्य, दाँभरीं सर्वज्ञरत्न शाक्य, लिउ दाँभरीं रबिन्द्र शाक्य व लिउ छ्यान्जे गुलाफरत्न शाक्ययात ल्यःगु दुसा दुजलय् अष्टरत्न शाक्य,रिता शाक्य, दिनेशबहादुर शाक्य, सुरेशकाजी शाक्य, सुरेश शाक्य व आमन्त्रित दुजः कथं दिलहेरा शाक्य व रसना शाक्ययात सर्वसम्मतं ल्यःगु दु । उगु तःमुन्ज्यां ल्याय्म्ह पुस्तायात नं धार्मिक, संस्कृति व परम्परागत ज्याय् सकृय याना यंकेगु तातुना संरक्षण समितिया ल्याय्म्ह कवः नं निस्वंगु दु । उगु ल्याय्म्ह कवलय् उपेन्द्र शाक्य, अतुल शाक्य, सुमन शाक्य, प्रवीणमान शाक्य, कल्याणरत्न शाक्य व राजन शाक्ययात ल्यःगु दुसाः संरक्षण समितीया सन्चार संयोजक कथं विजयरत्न असंबरेयात ल्यःगु दु । शनिबार जूगु प्यक्वःगु साधारण सभा व तःमुन्ज्याय् उगु विहार सर्वसंघया थुगुसिइ एसइइ पास जूपिं अभ्युदय शाक्य व प्रणय शाक्ययात भिन्तुना देछासे सम्मान नं याःगु खः । अथेहेतुं शनिबार जूगु साधारण सभाय् ज्यासना पुचःया दुजः सुरेशकाजी शाक्यं लसकुस यासे ज्याझ्वः न्ह्याकुगु खःसा छ्यान्जे पुरण शाक्यं वंगु दँया प्रतिवेदन व वइगु दँया कार्य योजना न्ह्यब्वःगु खःसा दाँभरीं कमलरत्न शाक्यं आर्थिक प्रतिवेदन न्ह्यब्वःगु खः ।","  २०७७ फाल्गुण ९, आइतबार "
मांभाय् दिवसया लसताय् नेपालभाषा पत्रकारिता विषयक अन्तरक्रिया ज्याझ्वः,"संसारय् फेब्रुअरी २१ तारीखयात अन्तर्राष्ट्रिय मातृभाषा दिवसया अर्थात हलिं मांभाय् न्हि कथं हनावया च्वंगु दुसाः थ्वहे लसताय् नेवाः पत्रकार राष्ट्रिय दबूपाखें थौंया नेपालभाषा पत्रकारिता अन्तरक्रिया ज्याझ्वः आइतवाः येँ सम्पन्न जूगु दु । नेवाः पत्रकार राष्ट्रिय दबूया छ्याञ्जे केके मानन्धरं न्ह्याकादीगु उगु ज्याझ्वलय् नेपालभाषा टाइम्सया सम्पादकया लिसें नेवाः पत्रकार दबूया सल्लाहकार लिसें सुरेश किरण मानन्धर मूपाहाँ कथं झायादीगु खःसा वयकलं मांभाय् दिवसया गथे शुरु जुल धइगु खँ न्ह्यथंसे नेपालभाषाया पत्रकारिताया महत्व व अवस्थाया विषयवस्तुयात कःघाना थःगु खँ तयादीगु खः । नेवाः पत्रकार राष्ट्रिय दबूया वरिष्ठ न्वकु नृपेन्द्रलाल श्रेष्ठया कजिसुई सम्पन्न जुगु थुगु ज्याझ्वलय् नेवा टिभिया नबीन जोशी, दबूया केन्द्रिय दुजः ईमेज टिभिया बिराज काजी राजोपाध्याय, दबूया केन्द्रिय दुजःया नेपाः च्यानलया मीना बज्राचार्य, दबूया दाँभरीं लहनाया सुरेन्द्रभक्त श्रेष्ठ लगायत थीथी वक्तापिन्सं मातृभाषाया पत्रकारिताया महत्वया विषययात कयाः थःथःगु खँ तयादीगु खः । उगु ज्याझ्वलय् सभानायःया थासं नेवाः पत्रकार राष्ट्रिय दबूया नायः सुरज वीर बज्राचार्यजुं थःगु न्वचु बियादीगु खः । वयकलं थःगु न्वचुया झ्वलय् मांभाय्या माध्यमं पत्रकारिता याना दीपिन्त सुभाय् नं देछाया च्वना धयादिसें नेपालभाषाया माध्यमं जुयाच्वंगु पत्रकारिता व्यवसायिक जुया न्ह्याः वनेमाःगु खँय् नं बः बियादीगु दु । वयकलं नेवाः पत्रकार दबूपाखें न्ह्याकूगु खँनं कनादिसें मातृभाषा सम्मेलन यानागु खँ नं उलादिल । ज्याझ्वलय्द बूया न्वकू रेडियोकःमि रचना श्रेष्ठं सुभाय् न्वचु बियादीगु खःसा सहभागिपाखें प्रसान्त मालीं थःगु खँ तयादीगु खः । ज्याझ्वलय् नेवाः पत्रकार राष्ट्रिय दबूया निवर्तमान नायः श्रीकृष्ण महर्जन, दबूया सल्लाहकारपिं रमेश काजी स्थापित व विजयरत्न असंबरे लगायत नेपालभाषाया छापा, रेडियो, अनलाईन, टिभी पत्रकारपिनिगु उपस्थिति दुगु खः ।","  २०७७ फाल्गुण १०, सोमबार "
 मांभाय् दिवसया लसताय् साहित्य व संगीत ब्वज्या,"फेब्रुअरी २१ तारिखया दिंयात संसारय् अन्तर्राष्ट्रिय मांभाय् दिवस कथं हना वया च्वंगु दु । वहे लसताय् आइतबार येँया जनबहालय् केलटोलया नेपामिपिनिगु ग्वसालय् तःजिक नेपालभाषा साहित्य व म्ये ब्वज्या ज्याझ्वः जूगु दु । येँया केलत्वाःया नेपाःमिपिं पाखें ग्वसाः ग्वःगु उगु नेपालभाषा साहित्य व म्ये ब्वज्या ज्याझ्वलय् बरिष्ठ साहित्यकःमि, संगीतकःमिलिसें नांजाःपिं साहित्यकार व संगीतकःमि नापनापं न्हूप्रतिभा संगीतकःमिपिन्सं थःथःगु साहित्य व संगीत न्ह्यब्वःगु खः । येँ महानगरपालिकाया वडा ल्या. २५ या वडा नायः नीलकाजी शाक्यं लसकुस न्वचु तया न्हयाकुगु उगु ज्याझ्वलय् जनकवि दुर्गालाल श्रेष्ठं थौंकन्हय् म्हं मफया भेन्टिलेटरय् च्वनाः वासः याकाच्वंम्ह नांजाःम्ह विद्वान, समालोचक लिसें नेवाः न्ह्यलुवाः माणिकलाल श्रेष्ठयात कयाः चिनाखँ न्ह्यब्वयादीगु खः । ज्याझ्वलय् सरस्वति मानन्धर, रोबिन्सन कसाः, सुमन मानन्धर, प्रतिमा बज्राचार्य, रामकृष्ण खड्गी, लजना मानन्धर, धर्म मानन्धर,रामकृष्ण खडगी,पद्मानन्द शाक्य,अन्जन श्रेष्ठ लिसेलिसें मचा प्रतिभा कथं आरोन महर्जन व आज्ञा कसाः लगायतया म्येहालामिपिन्सं थःथःगु सांगितिक ब्वज्या न्ह्यब्वःगु खःसा लोककवि राजभाई जकःमि,शरद कसाः,पुष्कर माथेमा, राजा बज्राचार्य,रेखा शाक्य,आर मानन्धर,नबीन प्रकाश श्रेष्ठ,अमृतरत्न शाक्य, पुष्परत्न ताम्राकार स्वीटहर्ट,उमेश स्थापित , विमला मानन्धर,ज्ञानीराजा मानन्धर, रामेश्वर मिश्रण पिन्सं साहित्य पाठ यानादीगु खःसा नांजाम्ह पत्रकार नेपालभाषा टाईम्सया सम्पादक सुरेश किरण मानन्धरं मांभाय् दिवसया महत्वबारे चर्चाया नापनापं थःगु चिनाखं नं ब्वना न्यकादीगु खः ।","  २०७७ फाल्गुण १०, सोमबार "
प्यक्वःगु हलिं नेवाः दिवस नेपालय् तःजिक हनीगु ,"वइगु मार्च २७ तारीख चैत्र १४ गतेया दिनस हलिं नेवाः दिवस नेपालय् नंं तःजिक हनीगु जूगु दु । दँय्दसं मार्चया लिपागु शनिबाः हलिं नेवाः दिं हनावःगुलिइ थुगुसी वइगु मार्च २७ तारीखय् प्यक्वःगु हलिं नेवाः दिवस हनेत्यंगु खः । थ्व हे झ्वलय् नेपालय् नं प्यक्वःगु हलिं नेवाः दिं तःजिक हनेगु नितिं तयारी न्ह्याःगु दु । उकिया झ्वलय् हलिं नेवाः दबू नेपाः कन्ट्रि च्याप्टरया सुरेन्द्रभक्त श्रेष्ठया संयोजकत्वय् प्यक्वःगु हलिं नेवाः दिवस ११४१ तयारी समिति गठन जूगु दु । सल्लाहकारद्वय सुमित्रा मानन्धर व नरेश ताम्रकार तकंया उपस्थितीइ च्वंगु हलिं नेवाः दबू नेपाः कन्ट्रि च्याप्टरया सचिवालय मुँज्यां श्रेष्ठया संयोजकत्वय् गठन याःगु तयारी समितिइ सुदय शिलाकार र रमेशमान मुनिकारयात ल्यू कजि तःगु दु । अथे हे, थीथी उपसमितिमध्ये संचार उपसमितिइ रत्नकाजी महर्जन, प्रचार प्रसारय् नवीन जोशी, आर्थिक उपसमितिइ उर्मिला डंगोल, साँस्कृतिक उप समितिइ सविता महर्जन, मंच व्यवस्थापनय् मंगल ताम्राकार, अतिथि सत्कारय् कस्तुरी श्रेष्ठयात कजि ल्यःगु दु । व हे कथं थीथी विषयस जुइगु प्यानल डिस्कसन नेपाः च्याप्टरया नायः शाक्य सुरेनया भालाय् लाःगु दु । हलिमय् न्यंक च्वनाच्वंपिं नेवाःत जानाः हनीगु हलिं नेवाः दिवसया झ्वलय् नेवाःतय् आदिभुमि नेपाःया ज्याझ्वः अझ विशेष जुइमा धइगु ल्याखं परिकल्पना दयेकाः योजनाय् न्ह्याःवनागु तयारी समितिया कजि सुरेन्द्र भक्त श्रेष्ठं धयादिल ।","  २०७७ फाल्गुण ११, मंगलबार "
शताब्दी पुरुषया डकुमेण्ट्री पिदन,"डा. सत्यमोहन जोशी वृत्तचित्र निर्माण पुचः व यल महानगरपालिकाया ग्वसालय् निर्माण जुउगु शताब्दी पुरुष सत्यमोहन जोशीया जीवनीया डकुमेण्ट्री “म्वानाच्वंगु इतिहास वाङ्गमय शताब्दी पुरुष सत्यमोहन जोशी”  वाङ्गमय  शताब्दी पुरुष सत्यमोहन जोशीं छगू ज्याझ्वःया दथुइ पितब्वज्या जुउगु दु । वाङ्गमय शताब्दी पुरुष सत्यमोहन जोशी श्रव्यदृश्य आर्काइभ निर्माणया न्हापांगु क्यनेज्या न जुउगु दु । यल कुपन्डोलया सातोआकी स्मृति भवनय् जूगु थुगु ज्याझ्वः सत्यमोहन जोशी वृत्तचित्र निर्माण पुचःया नायः डा. पुष्पराज राजकर्णिकारया सभानायःसुइ जूगु खः । ज्याझ्वलय् विशेष पाहाँ कथं वाङ्गमय शताब्दी पुरुष सत्यमोहन जोशीया नं ब्वति दुगु खःसा मूपाहाँ कथं यल महानगरपालिकाया मेयर चिरीबाबु महर्जन झायादीगु  खः । ज्याझ्वलय् डकुमेण्ट्री दयेकेत आर्थिक ग्वाहालि यानादीपिं  मोतिलाल शिल्पकार, डा. सुमित्रा मानन्धर, यज्ञरत्न धाख्वाः, कैलाशभक्त प्रधानाङ्ग, लक्ष्मीदास मानन्धर, नेवाः देय दबू, नेपालभाषा एकेडेमीयात ग्वसाः खलःपाखें सुभाय् कथं सम्मान यागु खः । डकुमेण्ट्री निर्माण पुचःया दुजः शाक्य सुरेनं लसकुस यानादीगु ज्याझ्वलय् विशेष पाहाँ जोशी, मूपाहाँ महर्जन व सभानायः डा. पुष्पराज राजकर्णिकारपिन्सं डकुमेण्ट्रीयात कयाः थःथःगु नुगःखँ तयादीगु खःसा निर्माण पुचःया दुजः सुनिता राजभण्डारीं सुभाय् देछानादीगु खः ।","  २०७७ फाल्गुण १२, बुधबार "
 डेल्टां हरर संकिपा अपीच्य दयेकीगु,"डेल्टा मल्टि मिडियापाखें छगू ईलय् सर्गः मिला थेंज्यागु लोकंह्वाःगु संकिपा दयेकुगु खःसा थुगु संस्थापाखें लिपा वना मिजं नांयागु संकिपा दयेकुगु दुसाः आः वया अपीच्य नांयागु हरर संकिपा दयेकीगु जूगुु ।  कीर्तिपूर नगरपालिकां ग्वसाः ग्वगु कीपू चिहासंकिपा कासाय् न्हाप लाःगु साःगः व लियांलिउ लागु न्हेका सिं दयेकुगुपिं प्रदीप खड्गी व भाईकाजी महर्जन जाना आः अपीच्य नांयागु  उगू हरर संकिपा खस नेपाली भाषां दयेकीगु जूगु दु ।   उगु संकिपाया बिहिबार यलया पूच्वय् क्वयना गणेद्यःया थाय् भिंसाइत चूलाकेगु ज्या जूगु दु । वाङ्गमय शताब्दि पुरुष अतिकं हनेबहम्ह संस्कृतिविद् सत्यमोहन जोशीया मूपाहाँसुइ जूगु उगु ज्याझ्वलय् पुलांम्ह  मन्त्री बुद्धिराज बज्राचार्य विशेष पाहाँ कथं झायादीगु खः । मूपाहाँ शताब्दि पुरुष जोशीं थःम्ह ल्याय्म्ह बले छगू प्याखनय् जयप्रकाश मल्ल जुया म्हितागु खँ लुमंका दिलसा विशेष पाहाँ बज्राचार्यं नं वि सं २००६ सालपाखे छगू दबू प्याखनय् मिसा जुया म्हितागु व उगु प्याखँ राणा प्रधानमन्त्री मोहन शमशेर यात क्यनागु खँ कनादिल । नेवाः पत्रकार दबूया छ्यान्जे नांजाम्ह सन्चारकःमि के के मानन्धरं न्ह्याकादीगु उगु ज्याझ्वलय् अपीच्य संकिपाया च्वमि व निर्देशक प्रदिप खडगीं उगु संकिपाया विषयबस्तुयाबारे न्ववानादीगु खः ।  डेल्टा मल्टि मिडिया व नेपाः च्यानल जाना निर्माण याइगु थूगु संकिपाया कार्यकारी निर्माता भाईकाजी महर्जन अले निर्माताय् सुरेश महर्जन , धर्म महर्जन व सुदन श्रेष्ठ पिनिगु नां बिया तःगु दुसा थुके शनिस शाक्य , सलोना बज्राचार्य , सुरेश महर्जन व सुरज व्यन्जनकार न्हापांखुसी खस नेपाली भाय्या संकिपाय् मू भुमिकाय् खनेदइगु जूगु दुसाः थुके सुशील राजोपाध्याय , लक्ष्मीकुमार महर्जन , अन्नु महर्जनया नापनापं रवि गिरी व रचना सिंह लगायतया आपालं कलाकार पिन्सं थीथी भुमिकाय् अभिनय याइगु जूगु दु ।  थ्व संकिपाया बाखं , धकींबाखं व खँल्हाबल्हा च्वमिया नापनापं निर्देशक प्रदीप खड्गी खःसा किपालुमिया रुपय् रबिन डंगोल व आयुष महर्जन , कला निर्देशक बिनेश श्रेष्ठ व सह कला निर्देशक बिबिन महर्जन , समाः पूजा शाही  व क्रियटिभ डाईरेक्टर सन्तोष के सि पिन्सं ज्या यानादीगु जूगु दु ।   ","  २०७७ फाल्गुण २०, बिहिबार "
सांसदपिन्सं नं काल कोरोनाविरुद्धया खोप ,"कोरोना भाईरसविरुद्धया खोप अभियान अन्तर्गत प्रतिनिधि सभा व राष्ट्रिय सभाया सांसदपिन्सं नं खोप काःगु दु । थ्व हे झ्वलय् नेपाल कम्यूनिष्ट पार्टी (नेकपा) या कार्यकारी अध्यक्ष पूर्व प्रधानमन्त्री पुष्पकमल दाहालं नं थौं कोरोनाविरुद्धया खोप काःगु दु । खोप कायेधुंकाः दाहालं खोप अभियानय् सुं हे त्वःमफीमा धासें थुगु ह्वःताःया सदुपयोग यायेत सकसितं आव्हान यानादिल । लिसें दाहालं खोपया आविष्कार जुइधुंकाः मनुखं हाकनं छक्वः विषाणुया विरुद्ध विजय चूलाकूगु महसूस जूगु नं धयादिल । अथे हे, प्रमुख प्रतिपक्षी दल नेपाली काँग्रेसया सभापति पूर्व प्रधानमन्त्री शेरबहादुर देउवां नं निजामति अस्पताल वनाः खोप कयादिल । थःगु पाः कथं सकसिनं खोप कायेत इनाप यासें देउवां महामारीया अन्त्य मजूनिगुलिं मास्क तयेत, साब्वं लखं ल्हाः सिलेत व भौतिक दुरी कायम यायेत नं इनाप यानादिल । सभामुख अग्निप्रसाद सापकोटां कोरोनाविरुद्धया खोप कयाः थुगु खोप वैज्ञानिक अनुसन्धानं प्रमाणित जुइधुंकूगु जुयाः सकसिनं निर्धक्क जुयाः खोप कायेत इनाप यानादिल । अथे हे, नेकपाया केन्द्रीय दुजः रामकुमारी झाक्रीं नं खोप काःगु दु । झाक्रीं खोप कयाः सुरक्षित जुइत सकसितं इनाप यानादिल ।","  २०७७ फाल्गुण १९, बुधबार "
संसदया न्ह्यानाच्वंगु अधिवेशन क्वचाल ,राष्ट्रपति विद्यादेवी भण्डारीं प्रतिनिधि सभाया न्ह्यानाच्वंगु अधिवेशन क्वचायेकादीगु दु । मन्त्रिपरिषदया सिफारीसय् राष्ट्रपति भण्डारीं थौं न्हिनसिया १ः०० ताः इलंनिसें प्रतिनिधि सभाया न्ह्यानाच्वंगु अधिवेशन क्वचायेकादीगु खः । नेपालया संविधानया धारा ९३ या उपधारा (२) कथं नेपाल सरकारया सिफारीसय् प्रतिनिधि सभाया न्ह्यानाच्वंगु अधिवेशन क्वचाःगु धाःगु दु । थ्वयां न्ह्यः थौं सुथय् बालुवाटारस्थित प्रधानमन्त्री निवासय् च्वंगु मन्त्रिपरिषदया वैठकं संसदया न्ह्यानाच्वंगु अधिवेशन क्वचायेकेत राष्ट्रपतियात सिफारीस याःगु खः । वंगु पुस ५ गते विघटित प्रतिनिधि सभा सर्वोच्च अदालतको फैसला लिपा फागुन ११ गते पुनस्र्थापित प्रतिनिधिसभाया अधिवेशन फागुन २३ गते न्ह्याःगु खः ।,"  २०७८ बैशाख ६, सोमबार "
नृत्य निर्देशक संघं नृत्य निर्देशकतयत सम्मान यात ,"खानेपानी मन्त्री मणिचन्द्र थापां देय्या कला ख्यःया विकासय् सरकार प्रतिवद्ध दुगु दावी यानादीगु दु । नृत्य निर्देशक संघ नेपालं येँय् ग्वसाः ग्वःगु ज्याझ्वलय् नवासें मन्त्री थापां देयया सांस्कृतिक पहिचान स्थापित यायेत कलाकारतय् योगदान महत्वपूर्ण दुगु धासें कला ख्यःया उत्थान व विकासया लागिं फक्व ग्वाहालि यायेगु धयादिल । ज्याझ्वलय् थःथःगु क्षेत्रय् सफलता चूलाकूपिं नृत्य निर्देशकतयत सम्मान नं याःगु खः । नृत्य बिधाय् नेपाल सरकारपाखें प्रवल जनसेवा पदकं बिभूषित बरिष्ठ नृत्य निर्देशकद्वय नारायण देवी प्रधान व जोगेन्द्र केसयात सम्मानित याःगु खः । अथे हे, नेपाल सरकार संचार तथा सुचना प्रविधि मन्त्रालयपाखें न्यूनतम पारिश्रमिक निर्धारण समितिया दुजलय् मनोनीत नृत्य निर्देशक संघ नेपालया केन्द्रीय प्रवक्ता ऋषिकेश श्रेष्ठ नं सम्मानित जूगु दु । व हे कथं तमु गुरुङ्ग कलाकार संघय् हाकनं उपाध्यक्ष पदय् निर्वाचित नृत्य निर्देशक संघया केन्द्रीय दुजः याम गुरुङ्ग व दँया उत्कृष्ट मोडलया एवार्ड त्याकूम्ह संघ भक्तपुर शाखा कार्यसमिति दुजः रञ्जना सितिखुयात नं सम्मान याःगु खः । सम्मानित सकसितं मन्त्री थापां हनापौ लःल्हानादिल । संघया केन्द्रीय नायः भुवन दास श्रेष्ठं बन्दाबन्दीया इलय् वाध्य जुयाः नृत्य निर्देशकत छेँय् हे च्वनेमाःगु अवस्था लुमंकुसें राज्यं नृत्य निर्देशकतय् लागिं विशेष प्याकेज हयेमाःगु माग यानादिल । उगु हे ज्याझ्वलय् संघया २०७८ सालया क्यालेन्डर नं सार्वजनिक याःगु खः ।","  २०७८ बैशाख ६, सोमबार "
जनबहाःद्यःया रथजात्रा थौंनिसें न्ह्याइगु ,"वा व सहकालया द्यः जनबहाःद्यःया रथजात्रा थौंनिसें येँय् न्ह्यायेत्यंगु दु । थौं सनिलय् दरवारमार्गस्थित तीनधारा पाठशाला न्ह्यःनं रथ सालाः थुगुसीया जात्रा न्ह्याइ । थ्वयां न्ह्यः जनबहाःद्यःया मूर्तियात खटय् तयाः बाजंगाजंलिसें येँया जनबहालं तीनधारा पाठशाला थ्यंकेहइ । तीनधारा पाठशालाय् जनबहाःद्यःया मूर्तिलाई रथय् थहांबिज्याकेधुंकाः रथ साली । छम्ह किसानं तीनधारा पाठशालायाथाय् बुँ पालाच्वंबलय् अन हे जनबहाःद्यःया मूर्ति लूगु जनविश्वास दु । मूर्ति लूगु थाय् जूगुलिं हे व हे थासय् रथ दयेकाः अनं हे रथजात्रा न्ह्याकेमाःगु यानातःगु खः । थौं रथयात सालाः दरवारमार्गं रत्नपार्क जुयाः भोताहितिं असनय् थ्यंकाः याः न्याइ । थौं रथ असनय् थ्यनेधुंकाः राष्ट्रपति विद्यादेवी भण्डारीपाखें दर्शन यानाः प्रसाद कायेगु ज्याझ्वः दु । रथजात्राया निन्हुगु दिनय् रथयात असनं सालाः यंकाः हनुमानध्वाखाय् कालभैरव न्ह्यःने थ्यनकि याः न्याइसा स्वन्हुगु दिनय् हनुमानध्वाखां लगमय् थ्यंकी । लिपांगु दिनय् जनबहाःद्यःया मूर्तियात रथं कुहांबिज्याकाः खटय् तयाः कुबियाः बाजंगाजंलिसें जनबहालय् थ्यंकेहलकि जात्रा क्वचाइ । जनबहाःद्यःया रथजात्रा सुथां लाःसा वा बांलाक वयाः अन्नबाली नं बांलाइगु विश्वास समाजय् दु । स्थानीय समाजं जनबहाःद्यः धयातःम्ह द्यःयात करुणामय कथं नं कायेगु याः । अथे हे, नाथ सम्प्रदायीं मच्छिन्द्रनाथ धाइसा बौद्ध धर्मावलम्बीतयसं आर्यावलोकितेश्वरं काइ । थ्व हे दथुइ, सेतो मच्छिन्द्रनाथ रथयात्रा व्यवस्थापन समितिं जात्राय् ब्वति काः वइपिं सकलसिनं अनिवार्य मास्क तयेत इनाप याःगु दु । समितिया कजिलिसें येँ महानगरपालिका २५ वडाया वडाध्यक्ष नीलकाजी शाक्यं मास्क, स्यानिटाइजर छ्यलेगुलिसें भौतिक दुरी कायम यानाः जात्राय् ब्वति कायेत इनाप यानादिल । लिसें मस्त व ज्याथःपिं नागरिकयात हुलमुलय् मवयेत मवनेत नं शाक्यं इनाप यानादिल । कोरोना महामारीया हुनिं थगुने जनबहाःद्यःया रथजात्रा जुइमफूगु खः ।","  २०७८ बैशाख ७, मंगलबार "
मचा म्येहालामि एरोनया म्यूजिक भिडियो सार्वजनिक ,"मचा म्येहालामि एरोनया म्येया म्यूजिक भिडियो सार्वजनिक जूगु दु । किपुलिइ जूगु छगू ज्याझ्वलय् किपूया कायमचा एरोनया म्ये यः मां’ या म्यूजिक भिडियो सार्वजनिक याःगु खः । म्यूजिक भिडियो सार्वजनिक ज्याझ्वलय् नवासें किपू नगरपालिकाया उपप्रमुख सरस्वती खड्का रिजालं मातृभाषाया संरक्षण व सम्वद्र्धन यायेया नितिं सकलें छधी जुइमाःगु बिचाः तयादिल । मातृभाषाया संरक्षणया खँय् किपू नगरपालिका सचेत दुगु धासें उपप्रमुख रिजालं किपू नगरपालिकां स्थानीय विषय अन्तर्गत नेपालभाषां पाठ्यक्रम विकास यानाच्वनागु जानकारी बियादिल । ‘किपू नगरपालिकाया मातहतया सामुदायिक स्कूलय् स्थानीय विषय अन्तर्गत नेपालभाषां पाठ्यक्रम दयेकेगु घोषणा थ्वयां न्ह्यः हे यायेधुनागु खः, आः पाठ्यक्रम विकास यायेगु ज्या द्रुत गतिइ न्ह्याःवनाच्वंगु दु’ रिजालं धयादिल । उगु इलय् उपप्रमुख रिजालं किपू नगरपालिका ७ वडाया वडाध्यक्ष लिसें कलाकार राजकुमार माली व कलाकार रामकृष्ण धिना मदुगुलिइ शोक प्वंकुसें श्रद्धान्जली नं देछानादिल । सुरशाला संगीत पाठशालाया संगीत गुरु अमृत क्षेत्रीं थौंकन्हय् अप्वः धइथें मचातयसं अंग्रेजी म्ये जक हालेगु यानाच्वंगुलिइ एरोनं थःगु भांभासं म्ये हाःगु खनाः लयताःगु धयादिल । नेवाः पत्रकार राष्ट्रिय दबूया केन्द्रीय नायः सुरजबीर बज्राचार्यं एरोनं नेवाः म्ये हाःगु खनाः थःने नेपालभाषाया संगीत ख्यःया भविष्य धिसिलाः धइगु मतिइ लूगु धयादिल । वरिष्ठ सिने पत्रकार विजयरत्न असंबरें म्यूजिक भिडियो थीथी प्राविधिक पक्षयात कयाः व लोककवि राजभाई जकःमिं म्येया थीथी पक्षयात कयाः समीक्षात्मक नुगः खँ तयादीगु खः । ज्याझ्वलय् एरोनया म्हसीका दुथ्याःगु भिडियो वृत्तचित्र नं क्यंगु खः । सार्वजनिक याःगु म्येया रचना व संगीत भुवन महर्जनयागु दुसा म्यूजिक भिडियोया छायाङ्कन रक्कि महर्जनं व भिज्युअल एडिटिङ यौवन शाक्यं यानादीगु दु । भिडियो एरोन महर्जन यूट्युब च्यानलमार्फत सार्वजनिक याःगु खः ।","  २०७८ बैशाख ९, बिहिबार "
जनकविया शब्दय् गायक सलिल सुन्दरया म्युजिक भिडियो पिदन ,"जनकवि दुर्गालाल श्रेष्ठया शब्दय् म्येहालामि सलिल सुन्दर तुलाधरया भजन म्ये “खः थें मखुथेंं” या म्युजिक भिडियो सार्वजनिक जूगु दु । सोमबाः नेवाः टिभिइ छगू ज्याझ्वः यासें म्यूजिक भिडियो सार्वजनिक याःगु खः । टिभिइ प्रत्यक्ष प्रसारणमार्फत म्ये सार्वजनिक याःगु खः । ज्याझ्वलय् नेवाः टिभि एचडिया प्रबन्ध निर्देशक अग्रज सन्चारकःमि नबीन जोशीं थौंया युगय् टेलिभिजनया महत्व अप्वयावःगु धासें नेवाः संगीत ख्यःया उत्थानय् थःगु च्यानलपाखें फक्व ग्वाहालि बीगु धयादिल । सार्वजनिक जूगु म्येया लयचिनामि मान कृष्ण वावां थःम्हं तःदँ न्ह्यःनिसें भजनया रुपय् हाला वयागुलिइ आः वया म्युजिक भिडियोया रुप काःगु धासें लसता प्वंकादिल । नेपालभाषाया न्हापांम्ह सिने पत्रकार व म्यूजिक भिडियो निर्देशक विजयरत्न असंबरें म्येया समीक्षा यानादिल । अथे हे, नेवाः पत्रकार राष्ट्रिय दबूया वरिष्ठ न्वकुु नृपेन्द्रलाल श्रेष्ठलिसें केन्द्रीय दुजःद्वय विगेन तुलाधर मीना बज्राचार्यं नं भिन्तुना ब्युसें नुगःखँ तयादीगु खः । सार्वजनिक जूगु म्येयात अभिवन जोशीं निर्देशन यानादीगु दुसा छायाङ्कन सुशील महर्जन व दृश्य सम्पादन साजन शाहीं यानादीगु दु । ","  २०७८ बैशाख ७, मंगलबार "
नाट्य प्रतिष्ठान समावेशी मजूगु नाट्यकर्मीतय् धापू ,"वरिष्ठ नाट्यकर्मी नारायणदेवी प्रधानं नेपाल संगीत तथा नाट्य प्रज्ञा प्रतिष्ठानं नृत्य व नाट्य कलाकारयात कःघायेमफूगु धयादीगु दु । यलय् जूगु छगू ज्याझ्वलय् नवासें वरिष्ठ कलाकार प्रधानं प्रतिष्ठान विधागत रुपं समावेशी जुइमफूगु धासें सम्वन्धित निकायया ध्यान सालादिल । नृत्य निर्देशक संघ नेपाल यल कचां ग्वसाः ग्वःगु विक्रम सम्वत २०७८ न्हूदँया भिंतुना कालबिल ज्याझ्वलय् संघया केन्द्रीय नायः भुवनदास श्रेष्ठं कलाकारिता क्षेत्रय् नृत्य विधायात उपेक्षा यायेगु यानाच्वंगु धासें नृत्य निर्देशकतय् मुद्दा स्थापित यायेत सकलें नृत्य निर्देशकत संघमार्फत संगठित जुइत नायः श्रेष्ठं आव्हान यानादिल । उगु हे ज्याझ्वलय् नेपाल सरकारपाखें २०७७ सालयालागिं सुप्रबल जनसेवा श्री तृतीय पदकं सम्मानित कचाया सल्लाहकार तकं खःम्ह वरिष्ठ कलाकार नारायण देवी प्रधानयात सम्मान नं याःगु खः । ज्याझ्वलय् केन्द्रीय न्वकू संजय शर्मा राजोपाध्याय, केन्द्रीय छ्यान्जे ज्ञान बहादुर महर्जन, केन्द्रीय प्रवक्ता अले दुजः ऋषिकेश श्रेष्ठ, सल्लाहकार मोहन ब्यन्जनकारया लिसें थीथी जिल्लाया पदाधिकारीं भिंतुनालिसें थःथःगु नुगः खँ तयादीगु खः । उगु हे ज्याझ्वलय् वि.सं. २०७८ या क्यालेन्डर नं सार्वजनिक याःगु खः ।","  २०७८ बैशाख ९, बिहिबार "
खुलामञ्चय् बसपार्क १५ गतेनिसें चीकीगु ,"थौंकन्हय् खुलामञ्चय् नं न्ह्यानाच्वंगु सिटी बसपार्क बैशाख १५ गतेनिसें चीकीगु जूगु दु । येँ महानगरपालिकाया प्रमुख प्रशासकीय अधिकृत राजेश्वर ज्ञवालीया अध्यक्षताय् यातायात व्यवस्था विभाग व ट्राफिक प्रहरी महाशाखाया अधिकारी दथुइ जूगु मुँज्यां थथे निर्णय याःगु खः । वसपार्कलिसें अन दुगु संरचना नं चीकाः खुलामञ्च खाली याकेगु प्रस्तावय् सहलह यासें थुगु निर्णय जूगु प्रमुख प्रशासकीय अधिकृत ज्ञवालीं धयादिल । ‘टिकट काउन्टर तयाः न्ह्यानाच्वंगु मध्यम दुरीया गाडी गोङ्गबु बसपार्कं न्ह्याइसा सतीगु दुरीया सवारी पिक एण्ड ड्रप प्रणाली कथं न्ह्याइ’ ज्ञवालीं धयादिल । पिक एण्ड ड्रप प्रणालीइ न्ह्याइगु गाडीया सन्दर्भय् सार्वजनिक सुचं पिथनेगु नं वयकलं जानकारी बियादिल । अनया बसपार्क चीकाः बैशाख १५ गते दुने महानगरं अनया दक्वं संरचना चीकेगु न्ह्यथंगु दु । थौं जूगु मुँज्याय् यातायात व्यवस्था विभागया निर्देशक लोकनाथ भुषाल, ट्राफिक प्रहरी महाशाखापाखें सुनिलजंग शाह, नगर प्रहरी उपरीक्षक धनपति सापकोटा लिसेंया अधिकारीतय् ब्वति दुगु खः । साविक पुलांगु बसपार्क दुगु थासय् काठमाडौँ टावर दयेकीगु जुइधुंकाः निश्चित ईया लागिं धासें खुलामञ्चय् तयेयंकूगु खः ।","  २०७८ बैशाख ९, बिहिबार "
जनबहाःद्यःया रथ लगमय् थ्यन ,"जनबहाःद्यःया रथयात्राया झ्वलय् थौं रथयात सालायंकाः लगमय् थ्यंकूगु दु । हनुमानध्वाखा कालभैरव न्ह्यःने तयातःगु रथयात सालाः लगमय् थ्यंकूगु खः । थौं रथ जात्राय स्वन्हुगु दिं रथयात हनुमानध्वाखां सालाः मरु, चिकंमुगः, मजिपाः जुयाः न्हूघलं लगमय् थ्यंकूगु खः । थौं रथ लगमय् थ्यनेधुंकाः जनबहाःद्यःया मां धयातःगु सिमा ‘मांसिमा’ यात छचाः चाःहिकूगु खः । रथ लगमय् थ्यनेधुंकाः मांसिमा स्वचाः चाःहिकल कि लगंयाः न्याइगु खः । तर लिपांगु दिनय् वयाः रथ लगमय् थ्यनीकुन्हु छचाः जक चाःहिकाः त्वःतेगु यानाच्वंगु दु । आः कन्हय् ल्यं दुगु निचाः चाःहिकाः याः न्यायेकी । व धुंकाः कंस जनबहाःद्यःया मूर्तियात रथं कुहांबिज्याकाः चिग्वःगु खतय् तयाः कुबियाः बाजंगाजंलिसें जनबहालस्थित कनकचैत्य महाविहार थ्यंकेधुंकाः थुगुसीया जात्रा क्वचाइ । जनबहाःद्यःया रथजात्रा बांलाक क्वचाःसा वा बांलाक वयाः बालीनाली बांलाइगु जनविश्वास दु । करुणामयया रुपं काइम्ह जनबहाःद्यःयात नाथ अनुयायीं मत्स्येन्द्रनाथ, सुद्र्यःया उपासकतयसं सूर्यदेव, शाक्ततयसं शक्ति व महायानी, बज्रयानी वौद्ध धर्मावलम्बीं आर्यावलोकितेश्वरया रुपं हनावःगु दु ।","  २०७८ बैशाख ९, बिहिबार "
संसार अनलाईन टक शोया २५ ब्व पूवन ,"संसार अनलाईन युट्युब च्यालनपाखें वाःपतिकं न्ह्यब्वया वयाच्वंगु ‘व्यक्तित्व म्हसिका’ टक शोया २५ ब्व पूवंगु दु । थ्व हे झ्वलय् ख्वनाय छगू ज्याझ्वः यासें थीथी कलाकारपिनिगु सम्मान याःगु दु । उगु हे ज्याझ्वलय् संसार क्रियसन नेपालं ग्वसाः ग्वःगु सिंगिंग स्टार धेंधें बल्लाःया टप २५ कासामि नं घोषणा याःगु खः । संसार अनलाईन युट्युब च्यानल कलाकार स्वतन्त्र संसार महर्जनं न्ह्याकावःगु खः । व हे युट्युब च्यानलपाखें सिंगिग स्टार धेंधें बल्लाःया नं ग्वसाः ग्वःगु खः । उगु हे धेंधें बल्लाःया टप २५ कासामिया घोषणा याःगु खः । ज्याझ्वलय् नवासें कलाकार महर्जनं थः शारीरिक रूपं न्यासि जुइमफुसां कला ख्यःया विकासय् जोश, जाँगर व इच्छाशक्ति भ्याः भचा नं म्ह्वः मजूगु धासें अझ सक्रिय जुयाः न्ह्याःवनेगु दृढता प्वंकादिल । कलाकार महर्जन स्पाइनल ट्यूमरया हुनिं वंगु स्वदँ न्ह्यःनिसें न्यासि जुइफुगु अवस्थाय् मदु । यल महानगरपालिका–२१ या वडाध्यक्ष रवीन्द्र महर्जनं भिंतुना अले लसहना देछासें कला ख्यःया विकासया लागिं फक्व ग्वाहालि यायेगु प्रतिवद्धता प्वंकादिल । नेपालभाषाया न्हापांम्ह सिने पत्रकार व म्यूजिक भिडियो निर्देशक विजयरत्न असंबरें कलाकःमि स्वतन्त्र ई कथं न्ह्याःवनेफुम्ह व्यक्तित्व खःगु धासें वयकःया सक्रियताया प्रशंसा यानादिल । नेवाःपत्रकार राष्ट्रिय दबूया मू छ्यान्जे सुनील महर्जनं महर्जनया सक्रियतां फरक क्षमता दुपिं मनूतयत स्वयेगु परम्परागत सामाजिक दृष्टिकोणयात फायेत ग्वाहालि ब्यूगु बिचाः तयादिल ।","  २०७८ बैशाख १०, शुक्रबार "
स्वयम्भुया झिंन्हयखा छेँया पुनर्निर्माण लिपा बैशाख १३ गते लःल्हाइगु ,येँया स्वयम्भू महाचैत्य स्तुप परिसरया कर्मराज महाविहार (गुम्बा) लिसें झिन्हयखा छेँया पुनर्निर्माण क्वचाःगु दु । थौं स्वयम्भु पुनर्निर्माण समितिं येँय् पत्रकार सम्मेलन यानाः ०७२ सालया भुखाचं क्षतिग्रस्त कर्मराज महाविहार (गुम्बा) या पुनर्निर्माण क्वचाःगु जानकारी ब्यूगु खः । पत्रकार सम्मेलनय् कर्मराज महाविहारलिसें सलंसःदँ न्ह्यःनिसें स्वयम्भुया पुजारी बुद्धाचार्य वंशया परिवारत च्वनावयाच्वंगु झिन्हयखाः छेँया नं पुनःनिर्माण क्वचाःगु धाःगु खः । स्वयम्भु पुनर्निर्माण समितिया अध्यक्षलिसें येँय्  महानगरपालिकाया वडा १५ या अध्यक्ष ईश्वरमान डंगोलं अन च्वंगु छेँय् एकीकरण याना एकिकृत वस्ती प्रणालीपाखें सञ्चालन याःगु थ्व ये महानगरपालिकाया न्हापांगु योजना जूगु धयादिल । डंगोलया धापू कथं पुरातत्व विभागलिसे समन्वय याना छेँयात छगू हे शैलीइ तयार याःगु खःसा उगु छेँत मी मदइगु व पुस्ताय् जक हक हस्तान्तरण जुइ । थनया छेँतयत एकीकरण यानाः महानगरं छगू हे भवनया नक्सा स्वीकृत याःगु खँ नं पत्रकार सम्मेलनय् जानकारी ब्यूगु खः । अन च्वंगु दक्व संरचनाया पुनर्निर्माण यायेत महानगरया कार्यपालिका बैठकं निदँ न्ह्यः येँय् महानगरपालिकाया प्रवक्तालिसें वडा १५ या अध्यक्ष डंगोलया अध्यक्षताय् ‘स्वयम्भु पुनर्निर्माण समिति’ गठन याःगु खः । स्वयम्भु पुननिर्माण समितिं हे थ्व पुनर्निर्माणया ज्या क्वचायेकुगु खः । पुनर्निर्माणया लागि करीब १५ करोड तकाया लागत अनुमान याःगु खःसा १३ करोड ५२ लाख तकाय् पुननिर्माण सम्पन्न जुइगु चरणय् थ्यंगु दु । उगु लागतमध्ये ३० प्रतिशत छेँ थुवालं तःगु खःसा ल्यं दनिगु ब्व अवतारी गुरु कर्मपा थिन्ले थाय दोर्जें तयादीगु खः । थुकिया लागि वडा ज्याकू व कर्मराज महाविहारदथुइ सम्झौता जूगु खः । पुनर्निर्माण जूगु छेँ वइगु बैशाख १३ गते हस्तातरण याइगु ज्याझ्वः दु ।,"  २०७८ बैशाख १०, शुक्रबार "
नेवाः न्ह्यलुवा लक्ष्मण राजवंशी मन्त ,"नेवाः न्ह्यलुवालिसें संविधान सभाया सभासद् लक्ष्मण राजवंशी थौं मन्त । येँया थापाथलीस्थित नर्भिक अस्पतालय् वासः यायेगु झ्वलय् वय्कः मदुगु खः । वंगु चैत्र ३० गते सोमबाः वय्कः छेँय् हे स्वाहानेय् दयाः घाःपाः जूगु खः । वयकःया स्वाहाने दयाः छ्यनय् घाः लानाः आन्तरिक रक्तश्राव जूगु धाःगु खः । घाःपाः जुइधुंकाः वयकःयात वासः यायेत नर्भिक अस्पताल भर्ना याःगु खः । अस्पताल भर्ना यायेधुंकाः वयकःयात भेन्टिलेटरय् तयाः वासः यानाच्वंगु खः । मदुम्ह राजवंशी निगूगु संविधान सभाय् नेपाः राष्ट्रिय पार्टीपाखें सभासद जुयादीगु खः । लिपा वयकः पार्टीपाखें निष्काशित जुइधुंकाः बौद्धिक जनतान्त्रिक परिषद् पार्टी गठन यानादीगु खः । सिद्धार्थ वनस्थली स्कूलया संस्थापक प्रिन्सिपल तकं खःम्ह वयकः नेवाः देय् दबूया छम्ह संस्थापक नं खः । वि.सं. १९९२ सालय् जन्म जूम्ह वयकलं शिक्षाशास्त्रय् स्नातक व राजनीतिशास्त्रय् स्नातकोत्तर तगिंतक्क अध्ययन यानादीगु दु । साहित्यय् विशेष कथं बाखं विधाय् मन क्वसाःम्ह वयकलं बाखं साहित्यया उत्थानया नितिं बाखं दबू संस्था नं नीस्वनादीगु दु । वि.सं. २००५ सालय् राजनीतिइ दुहांझाःम्ह वयकलं खुला भूमिगत जीवन, ८ महिना निर्वासन जीवन नं हनादीमाल सा पटक पटक यानाः निदं जेलय् बन्दी जुयाः च्वनादीगु दु ।","  २०७८ बैशाख ११, शनिबार "
पुष्पराज शाक्यया नेपाली म्ये ‘यो मन मेरो मन’ पिदन ,"नेपालभाषा ख्यलय् लोकंह्वाःम्ह म्येहालामि पुष्पराज शाक्यया खस नेपाली भायया म्ये ‘यो मन मेरो मन’ सार्वजनिक जूगु दु । यलय् जूगु छगू ज्याझ्वःया दथुइ पुष्पराजया म्ये वरिष्ठ सिने पत्रकार व नेपालभाषाया न्हापांम्ह म्युजिक भिडियो निर्देशक विजयरत्न असंबरें सार्वजनिक यानादिल । थःगु नुगः खँ तयेगु झ्वलय् असंबरें नेपालभाषाया संगीत ख्यलय् लोकंह्वाःम्ह पुष्पराज थुगु हे म्येपाखें नेपाःया संगीत ख्यलय् लोकंह्वाइगु आशा यानागु धयादिल । नेवाः पत्रकार राष्ट्रिय दबू नायःलिसें म्येहालामि सुरजबीर बज्राचार्य, निर्देशक सुरेन्द्र तुलाधरं म्येया थीथी पक्षयाबारे थःगु बिचाः तसें पुष्पराजया प्रगतिया कामना यानादिल । जीवनय् लुइगु थीथी अवस्थाया हुनिं मन अशान्त जूगुयात वाःचायेकाः थुगु म्ये दयेकागु म्येहालामि पुष्पराजं कनादिल । वाद्यवादक सिमरन महर्जन व आशिष बज्राचार्ययां अभिनय दुगु म्यूजिक भिडियोया छायाँकन, सम्पादन व निर्देशन अमर चित्रकारं यानादीगु खः ।","  २०७८ बैशाख ११, शनिबार "
प्यम्हेसित नइ सिरपाः बीगु ,"नइ प्रकाशनं भाषा साहित्य ख्यलय् योगदान ब्यूपिं प्यम्हेसित २०७७ सालया नइ सिरपाः बीगु घोषणा याःगु दु । नेपाली भाषा साहित्यया नियात्रापरक निबन्धया ख्यलय् विशिष्ट सिर्जनात्मक योगदान ब्यूगु धासें घनश्याम राजकर्णिकारयात ‘नइ देरुनीख प्रदीप्ति सिरपाः’ बीगु जूगु दु । सिरपाःया राशी ६० द्वः तका दु । अथे हे राजधानी पिने च्वनाः नेपाली भाषा साहित्ययात च्वन्ह्याकेत योगदान ब्यूगु धासें झापाया भवानी क्षेत्रीयात ’नइ बुलु शर्मा सिरपाः’ बीगु घोषणा जूगु दु । हिन्दूधर्म, संस्कृति व समाज सेवाय् समर्पित जुयाः नेपाली समाजय् दसु न्ह्यब्वःगु धकाः भागवत मञ्जरी राधिका दासीयात ‘नइ देरुनीख गौरव सिरपाः’ बीगु जूगु दु । निगुलिं सिरपाःया राशी म्हतिं ५० द्वः तका दु । अथे हे, नेपाली भाषा साहित्यया ख्यलय् समर्पित जुयाः कविता लेखन अले वाचनय् योगदान ब्युसें थःगु शैक्षिक स्तरयात नं गुणस्तरीय दयेकूगु धकाः युवराज अधिकारीयात ‘नइ देरुनीख पौैरख सिरपाः’ बीगु जूगु दु । सिरपाःया राशी २५ द्वः तका दु । नइ प्रकाशनया नायः इन्दिरा प्रसाईया अध्यक्षताय् च्वंगु प्रकाशनया बैठकं उगु निर्णय याःगु सदस्यसचिव नरेन्द्रराज प्रसाईं जानकारी बियादीगु दु । प्रकाशनं नेपाली भाषा साहित्यया उत्थानया लागिं वाङ्मय ख्यलय् थीथी प्रकाशन यायेगुया लिसें थीथी सिरपाःत नं बियावःगु दु ।","  २०७८ बैशाख १३, सोमबार "
अधिकार कायेत मिस्त थः हे न्ह्यज्यायेमाःगु उपमेयर खड्गीया धापू ,येँ महानगरपालिकाया उपमेयर हरिप्रभा खड्गी श्रेष्ठं देशय् तःक्वः हे राजनैतीक ह्यूपाः वःसां समान अधिकारया नितिं मिसातय् राज्यलिसेया द्वन्द क्वमचाःनिगु धयादीगु दु । कोभिड–१९ सचेतनाया तातुनां मंगलादेवी स्मृति प्रतिष्ठानं ग्वसाः ग्वःगु छवाःया नेतृत्व विकास तालिमया समापन समारोहस उपमेयर खड्गी श्रेष्ठं तालिमया छवाःया इलय् खंगु ह्यूपालं थः लयतायागु धयादिल । मंगलादेवी सिँहयात लुमंकूसें न्ह्याःगु ज्याझ्वलय् प्रतिष्ठानया नायः गंगालक्ष्मी अवालं थजाःगु तालिम निरन्तर यानावनेगु खँ तयादिल । येँ महानगरपालिका सामाजिक विकास विभाग प्रमुख दिपक अधिकारीं मिसातय् क्षमता अभिबृद्धिइ महानगरपालिकां थीथी योजना व ज्याझ्वःत दयेकाच्वनागु जानकारी बियादिल । तालिम स्यनामि सुरजवीर बज्राचार्यं ब्वति कयादीपिनिगु सक्रियता व चान्हि मधाःसे यानादीगु मेहेनतं थः अतिकं प्रभावित जुयागु धयादिल । तालिमया कजि आनन्दरत्न बज्राचार्यं नेतृत्वय् वनेत लिचिलीपिं मिसातय् नितिं तालिमया ग्वसाः ग्वयागु कनादिल । येँ महानगरपालिकाया ग्वाहालिइ जन चिकित्सालय न्ह्योखाय् जूगु तालिमय् २९ म्हेसिनं ब्वति कयादीगु खः ।,"  २०७८ बैशाख १३, सोमबार "
गुम्ह मस्तयत नइ बाल सिरपाः बीगु ,"नइ प्रकाशनं १५ दँ पूमवनीपिं गुम्ह मचातयत २०७७ सालया नइ बाल सिरपाः बीगु जूगु दु । प्रकाशनं ब्यूगु जानकारी कथं सोइना दाहालयात ‘नइ देरुनीखपू बाल बहुआयामिक सिरपाः’ बीगु जूगु दु । अथे हे, साहित्यपाखे सुविन रिमाल, चित्रकलापाखे देभान्स अग्रवाल, सङ्गीतय् सफलता श्रेष्ठ, नृत्यय् अदिति उपाध्याय व खेलकुदपाखे ऋषान्त घिमिरेयात ‘नइ देरुनीखपू बाल सिरपाः’ बीत्यंगु दु । थुगु दक्वं सिरपाः ताम्रपत्रयालिसें म्हतिं झिद्वः तका राशीया दु । अथे हे, १० दँया समीर डङ्गोलयात सङ्गीत व युकी कुवँरयात नृत्यपाखेया ‘नइ देरुनीखपू कोपिला सिरपाः’ बीत्यंगु दु । ताम्रपत्रलिसेंया थुगु निगू सिरपाःया राशी म्हतिं ७ द्वः तकाया दु । न्यादँया दृश्ना महर्जनयात ताम्रपत्रलिसें न्याद्वः तका राशीया ‘नइ देरुनीखपू चिचिला सिरपाः’ लःल्हायेत्यंगु दु ।","  २०७८ बैशाख १४, मंगलबार "
शंखपार्कय् खुला व्यायाम स्थल न्ह्यात ,"येँ महानगरपालिका वडा ४ स्थित शंखपार्कय् खुल्ला शारीरिक व्यायाम यायेगु थाय् न्ह्याःगु दु । थौं महानगर प्रमुख विद्यासुन्दर शाक्यं शंखपार्कय् खुल्ला शारीरिक व्यायाम यायेगु थाय्या उलेज्या यानादिल । व्यायामस्थलया उलेज्या लिपा नवासें महानगर प्रमुख शाक्यं थुगु उपकरण छ्यलीपिं उपभोक्तां बीगु प्रतिक्रिया लिधंसाय् मेथाय् नं विस्तार यायेगु योजना दुगु धयादिल । ‘जिमिसं सार्वजनिक जग्गा संरक्षण यानाः पार्क दयेकेगु व पार्कयात बहुउपयोगी दयेकेगु योजना कथं ज्या यानाच्वनागु दु, थुकिया उपभोक्तापाखें वइगु सुझावया लिधंसाय् मेगु पार्कय् नं सेवा विस्तार यानावनेगु योजना दु’ शाक्यं उद्घोष यानादिल । अतिक्रमित सार्वजनिक जग्गाया पहिचान यायेगु, अतिक्रमण चीकेगु व सार्वजनिक छ्यलाबुलाय् हयेगु ज्याय् यक्व प्रगति जूगु दावी यासें थुकियात अझ अप्वयेका वनेमामाःगुलिइ शाक्यं बः बियादिल । व झ्वलय् महानगरया उपप्रमुख हरिप्रभा खड्गी श्रेष्ठं पार्क संस्कार ल्यंकेफःसा सामाजिक व्यवस्थापनय् तःधंगु ग्वाहालि जुइगु धयादिल । ‘व्यवस्थित पार्कं स्थानीयया शारीरिक व मानसिक स्वास्थ्ययात बांलाकी, थुगु उपकरणयात व हे कथं छ्यलेमाः’ उपप्रमुख खड्गीया धापू खः । पार्कय् जडान याःगु हलंज्वलं प्रयोग यासें ४ वडाया वडाध्यक्ष मोहनबहादुर विष्टं वडाया मेगु पार्कय् नं सामान जडान यायेगु बिचाः दुगु धयादिल । आः पार्कय् व्यायामया लागिं करीब ८ लाख तका ज्वलिंज्वःया सामान अले उपकरण जडान याःगु दु । थन एव्डोमिनल फिटनेस कम्बाइनेसन, एअर वाकर, डबल सर्फोर्ड, सिङ्गल रोइङ् मेसिन, डबल स्लिट्स मेसिन, लेग एक्स्टेक्सन एण्ड फिटनेस राइडर, स्डान्डिङ् एण्ड सिटिङ् ट्वीस्टर, पुस अप एण्ड डिपस्टेशन व लेग लिप्टर लिसेंया उपकरण तःगु दु ।","  २०७८ बैशाख १३, सोमबार "
बानेश्वर व शंखपार्कय् नं वाटर एटिएम न्ह्यात,"येँया निथासय् वाटर एटीएम न्ह्याःगु दु । येँ महानगरपालिका वडा नम्बर १० बानेश्वरया छक्कुपक्कु पार्क व वडा ४ या शंखपार्कय् महानगरया वाटर एटिएम न्ह्याःगु खः । थौं येँ महानगरपालिकाया मेयर विद्यासुन्दर शाक्य व उपमेयर हरिप्रभा खड्गीं मंकाः कथं एटीएमया उलेज्या यानादिल । मेयर शाक्य व उपमेर खड्गीं ‘वाटर भेन्डिङ मेसिन’ य् सिक्का तयाः कपय् लः फयाकासें लः त्वनाः वाटर एटिएमया उलेज्या यानादीगु खः । वाटर एटिएम उलेज्या यासें येँ महागनरपालिका प्रमुख शाक्यं लँजुवाःतय् लः छकः त्वनेत मिनरल वाटरया बोतल हे न्यायेमाःगु अवस्थां मुक्त जुइमा धकाः वाटर एटिएमया अवधारणाय् ज्या न्ह्याकागु धयादिल । येँ महानगर उपप्रमुख खड्गी श्रेष्ठं लःया समस्या समाधान जूगु हे तःधंगु उपलब्धि खःगु धयादिल । थ्वयां ह्यः हे येँ महानगरपालिकां वंगु माघ २९ गते शंखधर पार्क (रत्नपार्क) टिकट काउन्टर नाप, स्वयम्भु भगवान पाउ व बालाजु उद्यान प्रवेशद्वार नापं वाटर एटीएम स्टेशन न्ह्याकेधुंकूगु खः । महानगरं वंगु २०७६ चैत ९ गते स्वच्छ त्वनेगु लः उपलब्ध याकेत धासें स्मार्ट वाटर भेन्डिङ् मेसिन (वाटर एटीएम) तयेगु निति काठमाडौं उपत्यका खानेपानी व्यवस्थापन बोर्ड नाप सम्झौता याःगु खः । सम्झौता कथं स्वदँया दुने थीथी थासय् वाटर एटीएम स्थापना यायेगु लिसें सञ्चालन व व्यवस्थापन यायेगु ज्या बोर्डं याइ । महानगरपालिकां वाटर एटीएम च्वनीगु थासय्, मत व सुरक्षाया व्यवस्था याइ ।","  २०७८ बैशाख १३, सोमबार "
स्वनिगलय् १६ गतेनिसें निषेधाज्ञा ,"नेपालय् अप्वयाच्वंगु कोरोना संक्रमणयात नियन्त्रणय् कायेत स्वनिगःया स्वंगू जिल्लाय् निषेधाज्ञा तइगु जूगु दु । स्वनिगःया ३ नगर येँ, यल व ख्वपय् वइगु वैशाख १६ गतेनिसें निषेधाज्ञा तइगु जूगु खः । स्वनिगःया स्वंगुलिं जिल्लाया प्रमुख जिल्ला अधिकारीतय् थौं च्वंगु बैठकं स्वनिगलय् निषेधाज्ञा तयेगु निर्णय याःगु खः । निषेधाज्ञाय् धाःसा लकडाउनय् थें दक्वं सेवात बन्द याइमखु । निषेधाज्ञा जारी जुइधुंकाः वैशाख १६ गतेनिसें स्वनिगलय् अत्यावश्यकबाहेकया सेवा बन्द जुइ । एम्बुलेन्स, शव वाहन, दमकल लिसेंया अत्यावश्यक सेवाया सवारी लिसें कुटनीतिक नियोग, प्रेस लगायतया सवारी ज्वलं न्ह्याइसा सार्वजनिकयालिसें निजी सवारीसाधन तकं न्ह्याके दइमखु । सरकारी ज्याकूत बन्द जुइ । नसा ज्वलं, तरकारी, दुरुलिसेंया दैनिक उपभोग्य ज्वलंया लागिं बजार चाली । अथे हे, रेष्टुरेन्टं होम डेलिभरी जक यायेदइ । पार्टी प्यालेस, सिनेमा हल थ्वयां न्ह्यः हे बन्द जुइधुंकूगु दु । बैंक अले वित्तीय संस्था बच्छि जनशक्ति तयाः न्ह्याकेदइ ।","  २०७८ बैशाख १३, सोमबार "
स्वयम्भूइ पुनर्निर्माण क्वचाःगु १७ छेँ लःल्हात ,"२०७२ सालया तःभुखाचं क्षतिग्रस्त स्वयम्भू परिसरस्थित काग्यु कर्मपा सम्प्रदायया कर्मराज महाविहारया पुनर्निर्माण क्वचायाः उलेज्या जूगु दु । अथे हे स्वयम्भू महाचैत्यया बुद्धाचार्य पुजारीतय् १७ खा छेँया नं पुनर्निर्माण क्वचायाः सम्वन्धित छेँथुवाःतयत लःल्हाःगु दु । सोमबाः स्वयम्भू परिसरय् जूगु छगू समारोहस संघीय सांसद जीवनराम श्रेष्ठ, येँ महानगरपालिया प्रमुख विद्यासुन्दर शाक्य, उपप्रमुख हरिप्रभा खड्गी श्रेष्ठं छेँया नक्सा छेँथुवाःपिन्त लःल्हाःगु दु । उगु हे ज्याझ्वलय् कर्मराज विहारय् स्थापना यानातःगु शिलापत्र अनावरण नं याःगु खः । ज्याझ्वलय् नवासें संघीय सांसद जीवनराम श्रेष्ठं विना अध्ययन, स्थानीयया सहमति विना सडक विस्तार याःबलय् स धार्मिक, साँस्कृतिक व सामाजिक सम्पदाय् तकं लिच्वः लाःगु बिचाः तयादिल । लालाःथे सडक विस्तार यानाः स्थानीयया छेँ जक मखसें, देगः, फल्चा, सतःलिसेंया सम्पदा तकं थुनाब्यूगु दावी वयकलं यानादिल । अथे हे, येँ महानगरपालिका प्रमुख विद्यासुन्दर शाक्यं आः राजधानीइ छुं नं जीर्ण सम्पदा पुनर्निर्माण यायेत स्वल कि चर्चाया हे लागिं विरोध याइगु पुचः सक्रिय जुयाच्वंगु धासें थज्याःगु अवस्थाय् नं स्वयम्भू थुज्वःगु धार्मिक थासय् विहार व पुजारी परिवारया छेँ पुनर्निर्माण क्वचाःगु लसताया खँ जूगु धयादिल । आः कमलपोखरीइ नं थुकथंया हे विरोध जुयाच्वंगु धासें आः अदालतं हे ज्या यायेमते धाइगु अवस्थाय् बाहेक निम्ह प्यम्ह मनूत हालेवं छुं नं ज्या मदीगु प्रतिवद्धता प्वंकादिल । येँ महानगरपालिकाया उपप्रमुख हरिप्रभा खड्गी श्रेष्ठं येँया हरेक पुखुलिं इतिहास कुबियाच्वंगु धासें थुकियात तराईया न्या लहीगु पुखूलिसे मलनेत इनाप यानादिल । पुरातत्व विभागया पूर्व महानिर्देशक भेषनारायण दाहालं स्वयम्भूइ हाउस पुलिङ विधिं याःगु थुगु ज्यायात युनेस्कों नं च्वछाइगु दावी यानादिल । येँ महानगरपालिकाया प्रवक्ता लिसें १५ वडाया वडाध्यक्ष व स्वयम्भू पुनर्निर्माण समितिया नायः ईश्वरमान डंगोलं पूजनीय १७ औं कर्मपा थिन्ले थाय दोर्जेज्यूया आर्थिक ग्वाहालिइ पुनर्निर्माण क्वचाःगु जानकारी बियादिल । येँ महानगरपालि १५ वडा ज्याकूया नेतृत्वय् स्वयम्भू पुनर्निर्माण समितिं थुगु पुनर्निर्माण क्वचायेकूगु खःसा माःगु बजेटया व्यवस्था कर्मराज महाविहारया प्रमुख १७ औं अवतारी गुरु थिन्ले थाय दोर्जें यानादीगु खः । वयकः व वयकःया सुखावती फाउण्डेशनं ब्यूगु १३ करोड ५३ लाख तकाया लागतं महाविहारया भवन व पुजारी परिवारया १७ छेँ पुनर्निर्माण जूगु खः । ज्याझ्वलय् थौंकन्हय् भारतया न्हू दिल्लीए च्वंच्वनादीम्ह पूजनीय १७ औं कर्मपा थिन्ले थाय दोर्जें छ्वयाहयादीगु हसना नं ब्वनाः न्यंकूगु खःसा कर्मपा विहारया इतिहासबारे उगु हे विहारया प्रतिनिधि स्याब्चु रिम्पोचें चर्चा यानादीगु खः ।","  २०७८ बैशाख १४, मंगलबार "
थः हे जहानयात स्याःम्ह मिजं ज्वन ,दाङय् थः हे जहानयात स्यानाब्यूगु द्वपनय् छम्ह मिजंयात ज्वंगु दु । तुलसीपुर उपमहानगरपालिका–७ श्रीगैयाम्ह २६ दँया पदम पोख्रेलयात थः हे जहान २६ दँया बिपना रेग्मी पोख्रेलया स्याःगु द्वपनय् मंगलबाः बहनी प्रहरीं ज्वंगु खः । घरायसी ल्वापुइ पदमं थः जहानयात छ्यनय् ल्वहँतं छ्यानाः स्यानाब्यूगु धाःगु दु । घटनाय् गम्भीर घाःपाः जूम्ह बिपनायात वासः यायेत प्रादेशिक अस्पताल तुलसीपुर यंकेगु झ्वलय् लँय् हे मदुगु प्रहरीं धाःगु दु । घटनाया खबर वयेधुंकाः ईलाका प्रहरी ज्याकू तुलसीपुरं खटे जूगु प्रहरी टोलीं पदमयात ज्वंगु खः । घटनाया सम्बन्धय् थप अनुसन्धान यानाच्वनागु प्रहरीं धाःगु दु ।,"  २०७८ बैशाख १५, बुधबार "
थः हे म्ह्याययात जबरजस्ती याःम्ह अबुयात ज्वन ,थः हे १५ दँ दुम्ह म्ह्याययात जबरजस्ती याःगु द्वपनय् कपिलवस्तुइ छम्ह मिजंयात ज्वंगु दु । कपिलवस्तुया बुद्धभूमि नगरपालिका–३ घनचौरायाम्ह ४० दँया मिजंयात मंगलबाः बहनी प्रहरीं ज्वनायंकूगु खः । प्रारम्भिक अनुसन्धानय् उम्ह मिजनं थः १५ दँया म्ह्याययात निकः जबरजस्ती याःगु खनेदुगु प्रहरीं धाःगु दु । ईलाका प्रहरी ज्याकू गोरुसिंगें खटेजूगु प्रहरी टोलीं उम्ह मिजंयात ज्वंगु खः । घटनाया सम्बन्धय् प्रहरीं थप अनुसन्धान यानाच्वंगु दु ।,"  २०७८ बैशाख १५, बुधबार "
बिस्काः जात्रा स्थगित यायेगु निर्देशनप्रति जनबहाःद्यः जात्रा समितिपाखें खेद ,"ख्वपय् बिस्काः जात्रा मन्यायेकेत स्थानीय प्रशासनं सुचं जारी याःगुलिसें थुकिया प्यखेरं विरोध न्ह्याःगु दु । कोरोना संक्रमणया जोखिम क्यँसें सामान्य पूजा जक यानाः जात्रा क्वचायेकेत जिल्ला प्रशासन ज्याकूलिसें अनया सरकारी निकायतपाखें सुचं जारी जुइधुंकाः थुकिया विरोध न्ह्याःगु खः । थुगु निर्णयया विरोधय् सोमबाः ख्वपया न्यातपौ देगः क्वय् मानव सागर हे कुहांवःगु खःसा थौं येँया जनबहाःद्यः रथयात्रा व्यवस्थापन समितिं नं ख्वपया स्थानीय प्रशासनया निर्देशनप्रति विरोध प्वंकूगु दु । समितिं प्रेस विज्ञप्ती जारी यासें कोभिड १९ न्यनेफुगु कारण क्यनाः बिस्काः जात्रा व मेगु पर्व, परम्परायात स्थगित यायेत सरकारी निकायतयसं जारी याःगु निर्देशनय् समितिया ध्यानाकर्षण जूगु न्ह्यथंगु दु । समितिया नायः नीलकाजि शाक्यया ल्हाःचिं दुगु विज्ञप्तीइ साँस्कृतिक जात्रा पर्व, परम्परासम्वन्धी छुं नं निर्णय यायेगु अधिकार सम्वन्धित गुठीयारतय्के दइगु व दये नं माःगु दावी यानातःगु दु । ‘स्वास्थ्यसम्वन्धि मापदण्ड पालना यायेगु/याकेगु व मेगु वैकल्पिक उपायत दुगु अवस्थाय् नं जात्रा पर्व, परम्परायात निरन्तरता बीमाःपिं सरोकारवालां अःखतं जनसमुदायया भावना अःखः वनाः याःगु उगु निर्णयप्रति थुगु व्यवस्थापन समितिपाखें खेद प्वंकाच्वना’ विज्ञप्तीइ धयातःगु दु । जात्रा स्थगित यायेगु उगु निर्णय लित कयाः सुरक्षा व स्वास्थ्यसम्वन्धि उपाय लिनाः सांस्कृतिक जात्रा, परम्परायात निरन्तरता बीत नं समितिं माग याःगु दु ।","  २०७७ चैत्र २४, मंगलबार "
निषेधाज्ञाया इलय् येँ महानगरं निःशुल्क एम्बुलेन्स न्ह्याकीगु ,"येँ महानगर दुने निषेधाज्ञाया इलय् येँ महानगरपालिकां कोभिड १९ संक्रमित व मेपिं विरामीतयत अस्पताल यंकेत निःशुल्क एम्बुलेन्सया व्यवस्था याइगु जूगु दु । कोभिड १९ या न्युनीकरण, रोकथाम व नियन्त्रणया लागिं सहलह यायेम मंगलबाः च्वंगु विशेष कार्यपालिका बैठकं कोभिड १९ व मेपिं विरामीया लागिं बिस्कं बिस्कं एम्बुलेन्सया व्यवस्था यायेगु निर्णय याःगु खः । नेपाल एम्बुलेन्स सेवा १०२ लिसेया सहकार्यय् येँ महानगरपालिकां कोभिड पोजेटिभ व मेपिं विरामीतयत अस्पताल यंकेत महानगरया थीथी क्षेत्रय् आःयात झिगः निःशुल्क एम्बुलेन्सया व्यवस्था यानागु महानगर प्रमुख विद्यासुन्दर शाक्यं जानकारी बियादिल । ‘एम्बुलेन्स सेवा कायेत महानगरया हटलाइन व तप्यंक चालकयात स्वापू तयेगु व्यवस्था जुइ, डाइलोसिस लिसें दीर्घ ल्वय् व आकस्मिक सेवा कायेत अस्पताल यंकेमाःम्ह मनूया अस्पताल वनेगु वा वयेगु सवारीया समस्या ज्यनी’ प्रमुख शाक्यं धयादिल । राहत वितरण व जा नकेगु ज्या धाःसा आःयात आवश्यक मजूगु निष्कर्ष बैठकं पिकाःगु दु । वैठकं नागरिकया समस्या सुनुवाई यानाः समाधान यायेत टोल फ्रि नं. ११८० यात २४ घौ हे न्ह्याकेगु निर्णय नं याःगु दु । अथे हे, समुदाय स्तरय् सचेतना थकायेत शिक्षक परिचालन यायेगु, अक्सिजन थेरापीलिसेंया आइसोलेसन केन्द्र स्थापना यायेत ग्वाहालि यायेगु निर्णय नं जूगु दु । लिसें कोभिड १९ संक्रमित विपन्न परिवारया लागिं वासः न्यायेत अले मेगु व्यवस्थापकीय ज्याय् खर्च यायेत महानगरं तःधंगु वडायात १ लाख, दथुइया वडायात ७५ हजार व चीधंगु वडायात ५० हजार तका निकासा छ्वयेगु नं निर्णय नं जूगु दु । वैठक न्ह्यः जनस्वास्थ्य विभागं हलिमय् न्यनाच्वंगु कोभिड संक्रमणया निगूगु लहरया असर, नेपाल व येँय् महामारीया वृद्धिदर, रोग नियन्त्रणया लागिं विभागया ज्याझ्वःबारे प्रस्तुतिकरण ब्यूगु खः ।","  २०७८ बैशाख १५, बुधबार "
वसपार्कया ११२ पसलय् महानगरपालिकां सिलबन्दी यात ,येँया पुलांगु वसपार्कय् ताः इलंनिसें विना सम्झौता न्ह्यानाच्वंगु ११२ पसलय् थौं सिलबन्दी याःगु दु । पलांगु वसपार्क लिक्क राष्ट्रिय सभागृहलिसे स्वाःगु सिटी मार्केटया ११२ पसलय् येँ महानगरपालिकां थौं सिलवन्दी याःगु खः । येँ महानगरपालिकाया प्रमुख प्रशासकीय अधिकृत राजेश्वर ज्ञवालीं ताः इलंनिसें विना सम्झौता न्ह्याकाः नं तारन्ताः ताकेता याःसां वेवास्ता याःबलय् थौं शिलबन्दी यानागु जानकारी बियादिल । आः उगु पसःत थुनाः सभागृहया हे छगू ब्वया रुपं व्यवस्थित यायेगु महानगरपालिकाया योजना दु । येँ महानगरपालिका राजश्व विभाग प्रमुख डा. शिव अधिकारीं नं सिटी मार्केटय् व्यवसाय याइपिं व्यवासायीं २०७६ चैततक्क व्यवसायीतय् संघपाखें भचा बाः पूगु व व धुंकाः मपूगु धयादिल । तारन्ताः ताकेता यानाः नं वेवास्ता यायेधुंकाः सिलबन्दी यायेत बाध्य जूगु अधिकारीया धापू खः । वय्कलं येँ महानगरपालिकाया खरिद विभागं आय ठेक्काय् तयेगु कथं सार्वजनिक सुचं पिथनाः तकं छुं हे प्रस्ताव पेश मजूगु नं जानकारी बियादिल । नगर प्रहरी प्रमुख धनपती सापकोटां तःक्वःमछि सुचं बियां नं पसः मचीकूबलय् थौं प्रहरी व नगर प्रहरीं सिल याःगु जानकारी बियादिल । पसः सिल यायेगु झ्वलय् व्यापारीं विना सुचं पसः चीकूगु धासें हो–हल्ला याःगु खः । प्रहरीं माइकिङ यातं नं उपिं चिलामवंबलय् पंगः थंपिं छुंयात प्रहरीं ज्वंगु दु ।,"  २०७८ बैशाख २, बिहिबार "
यलय् निक्वःगु गुडविल मार्केट जुइगु ,"नेपाली उत्पादनया बजार थकायेगु आज्जुलिसें यलय् निक्वःगु गुडविल मार्केटया ग्वसाः ग्वइगु जूगु दु । म्हसिका एजुकेसन एण्ड इन्टरटेन्मेन्टया सहकार्यय् यलया कनिबहालस्थित होटेल गुडविलं स्वदेशी उत्पादनयात लक्षित यासें निक्वःगु मार्केटया ग्वसाः ग्वयेत्यंगु खः । २०७८ बैसाख ४ गतेया दिनय् गुडविल होटलय् निक्वःगु गुडविल मार्केट ज्याझ्वः जुइत्यंगु खः । मार्केटय् थीथी स्थानीय उत्पादनया लिसें नसा ज्वलंया स्टल तकं दइ । अथे हे, बुद्धिष्ट आर्ट ग्यालरीया चित्रकला ब्वज्या नं जुइगु जूगु दु । थुकिया लिसें थीथी मनोरञ्जनात्मक न्ह्यब्वयात ज्याझ्वलय् दुथ्याइगु ग्वसाः खलकं न्ह्यथंगु दु । बि.सं. या न्हूदँ २०७८ न्ह्याइगुलिसें स्वदेशी उत्पादनयात छ्यलाबुलायात थकयाः उत्पादकयात हःपाः बीगु आज्जुं गुडविल मार्केटया ग्वसाः ग्वयेत्यनागु ग्वसाः खलकं न्ह्यथंगु दु । ज्याझ्वलय् नेपाल हस्तकला महासंघ, ललितपुर उद्योग वाणिज्य संघ व ललितपुर हस्तकला महासंघया ग्वाहालि दइ ।","  २०७७ चैत्र ३०, सोमबार "
यलय् नं यःसिँ क्वथल ,"यलय् विश्वयात्रा पर्व अन्तर्गत भोलध्वाखाय् थनातःगु यःसिँ क्वथःगु दु । चैत्र मसान्तया दिनय् भोलगणेशया खः जात्रा यानाःलि थंगु यःसिँ खाइसंल्हू अर्थात बैसाख संल्हूया दिनय् क्वथःगु खः । थ्वयां न्ह्यः यलय् विश्वयात्रा पर्वया झ्वलय् वैसाख संक्रान्तीया दिनस भैलःद्यः व नृत्येश्वरया खः जात्रा याःगु खः । भैलःद्यः व नृत्येश्वरया खःयात जावालाखेलस्थित मनमानेश्वरीइ पूजा यानाः मंगलय् हःगु खः । खः मगंलय् थ्यनेधुंकाःलि द्विमाजु (उग्रचण्डा), भैलःद्यः व नृत्येश्वरया खःलिसें कोटया गणेशलिसे नापलाकाः भोलगणेशयाथाय् यंकीसा भोलगणेशय् प्यंगुलिं खःया द्यःपिन्त पूजा याइ । व धुंकाः भोलगणेशय् छन्हु न्ह्यः चैत्र मसान्तया दिनय् थंगु यःसिँ क्वथली । यःसिँ क्वथलेधुंकाः प्यंगुलिं खःयात मंगःया कात्तिक दबुलिइ झ्वःलाक तयाः यल तलेजुया पूजारीं पूजा यानाःलि द्यःयात तलेजुया मूल पूजारीया छेँय् तयेयंकी । वैसाख ४ गते मूल पुजारीया छेँय् नं द्यःयात हाकनं तलेजुइ हे दुकायेधुंकाः विश्वयात्रा पर्व क्वचाइगु खः । तर वंगु छुं दँ न्ह्यःनिसें मूल पूजारीया छेँय् मयंकूे द्यःयात तलेजुइ यंकेगु यानाच्वंगु दु । थ्वयां न्ह्यः चैत्र मसान्तया दिं मंगलबाः मंगःया भन्दाःक्यबस्थित द्विमाजुइ तलेजुया पुजारीपाखें भोलगणेश, द्विमाजु, भैलःद्यः व नृत्येश्वरया पूजा जूगु खः । पूजाया झ्वलय् सिद्धिनरसिंह मल्लया राजखड्ग न्ह्यःने तयेमाःगु प्रचलन दु । पूजा धुंकाः भोलणेशयात खतय् तयाः जात्रा यानाः भोलध्वाकास्थित भोलगणेशय् यंकाः तःगु खः । भोलगणेशया खःयात्रा क्वचायेधुंकाः मंगलबाः हे बहनी भोलध्वाखाय् यःसिँ थंगु खः । ख्वप, यललिसें मध्यपुर थिमि, बोडे, तोखाय् तकं चैत्र मसान्तया दिनय् यःसिँ थनाः बैसाख संल्हूया दिनय् क्वथलेगु परम्परा दु । यलया विश्वयात्रा पर्वयात गुलिसिनं यलया बिस्काः जात्रा नं धायेगु याः । ख्वपया बिस्काः जात्रा व यःसिँ थनेगु अले क्वथलेगु जात्राया सकभनं चर्चा जुइगु याःसां व हे नापं जुइगु यलया विश्वयात्रा पर्वया धाःसा उलि चर्चा मजू । थ्व हे झ्वलय् नेपालभाषा कलाकारिता ख्यःया नांजाःम्ह कलाकार सुरज व्यन्जनकारं ‘किचलय् लाःगु यलया बिस्काः जात्रा’ धकाः सामाजिक संजालय् भिडियोसहित पोस्ट नं तयादीगु दु । यलया ""बिस्का जात्रा"" धयातःगु छगू या दुरावस्था । मौलिक भब्य जात्रा ल्यंकेगु कुत मजू । थौं दिनसं भोल गनेद्यः, महादेव, भैरब र सिद्धिलक्ष्मी भोलध्वाखाय् जात्रा याइगु खः । गुलिखे यलवासीतयसं थुगु विश्वयात्रा पर्वयात यलया बिस्काः जात्रा हे धयाच्वंसां यल तलेजुया मूल पूजारी निरन ज्वालानन्द राजोपाध्यायं धाःसा थुकियात बिस्काः जात्रा धाये मछिंगु खँ तयादी । ऐतिहासिक दस्तावेजय् आः थुकियात बिस्काः वा बिस्केत जात्रा धयातःगु गनं मखंनिगु राजोपाध्यायं धयादी । आःतक्क लूगु प्रमाणय् थुगु पर्वया नां विश्वयात्रा जक धयातःगु खनेदुगु वयकलं धयादिल ।","  २०७८ बैशाख २, बिहिबार "
मीनाया म्येया समीक्षा मीनां हे यात,"इन्द्रेणी सांस्कृतिक समाज (इसास) किपूया ग्वसालय् शनिवाः किपूया नांजाःम्ह जनपक्षीय गायिका मीना कुमारी महर्जनया सलं थ्वयाच्वंगु ...करुणां भयेब्यूगु ...  नांयागु म्येचा   म्यूजिक भिडियो सार्वजनिक  जूगु दु । म्येहालामि महर्जनया याकः सलय् ७ पु म्ये दुथ्यागु उगु म्येचाया पितब्वज्याय् किपू नगरपालिकाया मेयर रमेश महर्जन मूपाहाँ कथं झायादीगु खः । थःगु नुगःखँ तयेगु झ्वलय् मूपाहाँ महर्जनं म्येहालामि महर्जनया नामय् किपूया साँस्कृतिककःमि पिनिगु छगू सफू पिथनेगु बचं बियादिल ।   किपू नगरपालिका ९ वडा पांगा वनेगु दुपातय् च्वंगु कृष्ण क्याटरिंगया हलय् शनिवाः  जूगु   ज्याझ्वःया ग्वसाः खलः इन्द्रेणी सांस्कृतिक समाज (इसास) या नायः बीरप्रसाद भंसालीया सभानायसुइ न्ह्याःगु खःसा ज्याझ्वलय्  वरिष्ठ संगीतज्ञ अमरराज शर्मा राजोपाध्याय व साहित्यकार एवम् सन्चारकःमि मीना बज्राचार्यं पितब्वज्या जूगु म्येया समीक्षा यानादीगु खः । थुकथं नेपालभाषाया म्युजिक भिडियो ख्यलय् छम्ह मिसा समीक्षकं समीक्षा यानादीगु थ्व न्हापांखुसि खः । म्येहालामि महर्जनया म्येया म्युजिक भिडियो पितब्वज्याय् विशेष पाहाँ कथं झायादीपिं प्रा डा चन्द्र मान बज्राचार्य व नेपालभाषा म्युजिक भिडियो या न्हापांम्ह निर्देशक विजयरत्न असंबरें  नं नुगःखँ तयादीगु उगु ज्याझ्वः मेलोडी क्विन धका नांजाम्ह म्येहालामि दिपा महर्जनं न्ह्याकादीगु खः । जनपक्षीय म्येहालामि मीनाकुमारी महर्जन किपूया ९ वडा नगामय् च्वनादी । वय्कलं आपालं जनपक्षीय म्येत हालादीगु दुसा वय्कलं हालादीगु थीथी म्येया म्यूजिक भिडियोत नं पिदनेधुंकूगु दु । करुणां भयेब्यूगु म्येचालय् म्येहालामि मीनाकुमारी महर्जनया थःहे जहान शम्भुराम महर्जन मान्छें च्वयादीगु  म्ये   लगायत प्रा डा चन्द्रमान बज्राचार्य , लोककवि राजभाइ जकःमि , जनकवि दुर्गालाल श्रेष्ठ, चन्देश्वर महर्जन लगायतया म्ये दुथ्याना च्वंगु दुसा लय् संगीतकःमि गुजे मालाकार व सन्तोष महर्जनं तयादीगु खः । थुके दूगु  म्युजिक भिडियो या निर्देशन नांजाम्ह संकिपामि कलाकःमि पवन जोशी व ल्याय्म्ह पुस्तायाललेन्द्र शाक्य लगायतं यानातःगु दु ।  ","  २०७७ चैत्र २९, आइतबार "
कमलपोखरी पुनर्निर्माणया गतियात कयाः मेयर शाक्य असन्तुष्ट ,"येँ महानगरपालिका प्रमुख विद्या सुन्दर शाक्यं कमलपोखरी पुनर्निर्माणया ज्या सन्तोषजनक मजूगु धासें ठेकेदार कम्पनीयात इलय् ज्या क्वचायेकेत निर्देशन बियादीगु दु । येँ मपा वडा–१ या वडाध्यक्ष भरतलाल श्रेष्ठ, सहरी पूर्वाधार विभागया इञ्जिनियर प्रेम श्रेष्ठ लिसें महानगर प्रमुख शाक्य कमलपोखरी निरीक्षण यायेत अन झाःगु खः । निरीक्षणया झ्वलय् प्रमुख शाक्यं जय धनञ्जय कडेँल निर्माण सेवा जेभीया प्रतिनिधि इन्द्र सिटौलायात तारन्ताः ई सिमा तनेगु पक्षय् महानगरपालिका मदुगु प्रष्ट यानादिल । ‘चैत मसान्ततक्क ज्या क्वचायेकेगु कथं ठकेकेदार कम्पनीयात लिपांगु मौका बियागु दु,’ शाक्यं धयादिल, ‘छुं दिं दुने हे पुखुलिइ लः टनाटन जायेकेगु तयारी दु । जिमिसं पुनर्निर्माणया डिजाइनया हे झ्वलय् वातिलः पुखुलिइ मुंकेगु व्यवस्था यानागु दु ।’ डिजाइन अनुसार च्वयक्वय् मजुइगु कथं ज्या क्वचायेकेत नं शाक्यं निर्देशन बियादिल । निर्माण कम्पनीया प्रतिनिधि सिटौलां अप्वःलय् निवाः दुने पुनर्निर्माणया ज्या क्वचायेकेगु प्रतिवद्धता प्वंकादिल । सिटौलां ख्वप व बुङ्गया कामदारत जात्राया हुनिं विदाय् च्वंगुलिं छुं दिं लिबाःगु कनादिल । प्रमुख शाक्यलिसें निरिक्षणय् दीम्ह येँ महानगरपालिका सहरी पूर्वाधार विभागया इञ्जिनियर प्रेम श्रेष्ठं आः पुखुलिइ करीब २० लाख लिटर लः तयागु जानकारी बियादिल । व झ्वलय् महानगर प्रमुख शाक्यं छुं मनूतयसं विना डिजाइनया सामान्य जानकारी कंक्रीटया कमलपोखरी दयेकेत्यंगु धकाः भ्रामक प्रचार यानाजूगु लिसा कयादिल । न्हापा बेवारिसे व फोहोर मुनाच्वंगु पुखूयात परम्परागत, सांस्कृतिक व पर्यकटीय रुपं विकास यायेगु आज्जु तयाः डिजाइनय् ध्यान बियागु प्रष्ट यानादिल । येँ महानगरपालिकां कमलपोखरी जःखः चिल्ड्रेन पार्क, ल्वहँहिति, अपाङ्गमैत्री चःबि, जिम हल, क्यब वसार्वजनिक थाय् लिसेंया डिजाइन तयार यानागु न्ह्यथंगु दु । करीब ६ करोड ३६ लाखया लगानीइ बास्तुशास्त्रय् आधारीत जुयाः कमलपोखरीया पुनर्निर्माण जुयाच्वंगु नं महानगरपालिकां जानकारी ब्यूगु दु ।","  २०७७ चैत्र ३०, सोमबार "
असनय् खः ल्वाकूगुलिसें पाहाँचःर्‍हे क्वचाल ,"येँया पाहाँचःर्‍हे थौं असनय् खः ल्वाकूगुलिसें विधिवत रुपं क्वचाःगु दु । पाहाँचःर्‍हेया थौं स्वन्हुगु दिनय् असनय् वतु लुँमधि अजिमा, तेबहाः लुँमधि अजिमा व कंग अजिमाया खः ल्वाकूगु खः । थौं न्हिनय् असनय् असंभुलु अजिमाया न्ह्यःने खः ल्वाकूगु खः । व झ्वलय् वतु लुँमधि अजिमा व तेबहाः लुँमधि अजिमा तयातःगु खःयात कंग अजिमाया खतं स्वचाः चाःहिकेगु याइ । व धुंकाः तेबहाः लुँमधि अजिमाया खः व कंग अजिमाया खःया मुस्याः (मसाल) हिलाबुला याइ । थुकथं निगुलिं खःया मुस्याः हिलाबुला यायेगु परम्परायात हे खः ल्वाकेगु धाइ । खः ल्वाकेगु झ्वलय् असनय् छेँया पलिं पलिं चतांमरि ह्वलेगु याइ । लिपांगु इलय् असंया भिन्तुना गुथिं चतांमरि ह्वलेगु परम्परायात निरन्तरता बियाच्वंगु दु । म्हिगः चान्हय् धाःसा येँया तिंख्यलय् खः ल्वाकूगु खः । जात्राया निन्हुगु दिनय् चान्हय् तिंख्यलय् कंग अजिमा व वतु लुँमधि अजिमाया मुस्याः हिलेगु याइ । अथे हे, म्हिगः न्हिनय् मचातयत मरःजा नकूगु खः । तान्त्रिक विधिं पूजा यानाः थुयातःगु मरःजा नकेबलय् मचातयत ल्वचं मथीगु जनविश्वास दु ।","  २०७७ चैत्र ३०, सोमबार "
अभिभावकया सहमतिइ विद्यालय न्ह्याकेत येँ महानगरपालिकाया अपील ,"छुं नं विद्यालयस सुयाकें कोरोना पोजेटिभ खनेदत धाःसा विद्यालय म्ह्वतिं छवाः बन्द यायेत येँ महानगरपालिकां इनाप याःगु दु । महानगरपालिकां विज्ञप्ती जारी यासें विद्यालयस शिक्षक, विद्यार्थी वा कर्मचारी सुं नं कोरोना पोजेटिभ खनेदत धाःसा म्ह्वति छवाः विद्यालय बन्द यानाः बैकल्पिक माध्यमं ब्वंकेत इनाप याःगु खः । संक्रमण खनेमदुगु अवस्थाय् धाःसा अभिभावकया तकं सहमतिइ विद्यालय न्ह्याकेत नं महानगरपालिकां विज्ञप्तीमार्फत इनाप याःगु दु । ‘अज्याःगु अवस्था मदुगु विद्यालयं सामाजिक दूरी, मास्क, स्यानिटाइजर अले साब्वं लखं ल्हाः सिलेगु लिसेंया स्वास्थ्य मापदण्ड पालना याये,’ येँ महानगरपालिका शिक्षा विभाग प्रमुख रामप्रसाद सुवेदीपाखें जारी विज्ञप्तिइ धयातःगु दु, ‘अभिभावकया नं सहमतिइ विद्यालय न्ह्याकेत इनाप दु ।’","  २०७८ बैशाख ३, शुक्रबार "
करदातायात जागरुक दयेकेत ‘आनसुकी घरबेटी बा’ सडक नाटक ,"येँ महानगरपालिकां करदातायात कर पुलेगु खँय् सचेतना थनेत थौंनिसें ‘सडक नाटक’ न्ह्याकूगु दु । करदातायात कर पुलेगु नागरिक दायित्व थुइकेबीगु लिसें करय् आनासुकीया तकं महत्व दइ धइगु सकारात्मक हसना बीत आनासुकी घरबेटी बा ‘सडक नाटक’ न्ह्याकागु येँ महानगरपालिका राजस्व विभाग प्रमुख डा. शिवराज अधिकारीं जानकारी बियादिल । ‘न्हापांगु चरणय् वसन्तपुर, कालिमाटी, कलंकी, चावहिल, गौशाला, न्हू बानेश्वर लिसेंया १० थासय् सचेतनामूलक सडक नाटक क्यने । प्रभावकारी जुल धाःसा मेथाय् नं क्यनेगु तयारी दु’ राजस्व विभाग प्रमुख अधिकारीं धयादिल । कोभिडया हुनिं न्ह्यानाच्वंगु आर्थिक दँय् राजश्व मुनेज्या प्रक्षेपण हे म्ह्वः जक यानागु धासें अधिकारीं प्रक्षेपण कथं कर मुंकेगु आज्जुं अभियान न्ह्याकागु जानकारी बियादिल । सडक नाटकया बाखंया हसना न्यंकुसें अधिकारीं धयादिल, ‘कर छुं ई छले यायेफइ, तर छन्हु न छन्हु कानुनया फन्दाय् लाइ । भचा भचा कर पुला वंसा सम्मानजनक जीवन हनेफइ धइगु हसना हे नाटकं बीत स्वःगु खः ।’ वय्कलं कोभिडया हुनिं थुगुसी व्यवसाय करय् २० प्रतिशत व होटल, मनोरञ्जनलिसें पर्यटनलिसे सम्वन्धित क्षेत्रयात ५० प्रतिशत छुट बियागु व सम्पत्ति करय् नं होटलयात असारतक्क ७५ प्रतिशत छुट बियागु जानकारी नं बियादिल । लिसें कोभिडया इलय् लच्छिया बाः छुट ब्यूपिं छेँथुवाःयात असारतक्क करय् १० प्रतिशत छुट बियागु नं धयादिल ।","  २०७८ बैशाख ३, शुक्रबार "
जेष्ठ नागरिक अले विद्यार्थी सम्मानलिसें ताम्रकार समाजया स्वर्ण जयन्ती,"ताम्रकार समाजं थःगु स्वर्ण जयन्ती यलय् छगू ज्याझ्वः यासें हंगु दु । समाजया जेष्ठ नागरिक सम्मान उपसमिति व शिक्षा उपसमितिपाखें ताम्रकार समाज भवन जावलाख्यलय् स्वर्ण जयन्ती समारोहया ग्वसाः ग्वःगु खः । ज्याझ्वलय् नवासें नेवाः देय् दबूया नायः नरेश ताम्रकारं नेवाः मुद्दा अले आन्दोलनयात सशक्त ढङ्गं न्ह्यःने यंकेत ताम्रकार समाजया योगदान उच्च दुगु धयादिल । ताम्रकारं मांभाय्या संरक्षण बिना थःगु पहिचान ल्यंकेमफइगु खँय् बः ब्युसें थौंया विद्यार्थीं थःगु मांभाय्या रक्षा यायेत न्ह्यज्यायेमाःगु बिचाः तयादिल । समाजया नायः रविन्द्र राज ताम्रकारं कोरोना भाईरस संक्रमण जोखिमया अवस्थां यानाः समाजया स्वर्ण जयन्ती तःजिगु ज्याझ्वः यानाः हनेमफूगु जानकारी बियादिल । थःगु भाषा, कला, संस्कृति सम्पदाया संरक्षण सम्बद्र्धनय् समाज न्ह्याबलें न्ह्यज्यानाच्वंगु व निरन्तर न्ह्यानाच्वनेगु धयादिल । उगु हे ज्याझ्वलय् ताम्रकार समाजपाखें ज्याःजंक्व क्वचाःपिं ३५ म्ह जेष्ठ नागरिकयात हंगु नं खः । देय् दबूया नायः व समाजका नायकं दोसल्ला न्ययेकाः जेष्ठ नागरिकयात विशेष सम्मान याःगु खः । अथे हे,  समाजपाखें एस.ई.ई, उच्च मावि, स्नातक, स्नातकोत्तर तह उत्तीर्ण जूपिं करीब १२५ विद्यार्थीतयत नं ट्रफि व कदरपत्रया नापं नगदलिसें सम्मान याःगु खः । समाजका पूर्व नायःपिं धर्मकृष्ण ताम्रकार, श्याम गोविन्द ताम्रकार, निवर्तमान नायः अच्युत कृष्ण ताम्रकार अले वर्तमान नायः रविन्द्र राज ताम्रकारं विद्यार्थीतयत ट्रफी, कदर पत्र अले नगद लःल्हानादिल ।","  २०७८ बैशाख ६, सोमबार "
रवि सायमिया निर्देशनय् न्हूगु म्यूजिक भिडियो सार्वजनिक ,नेपालभाषाया लोकंव्हाःगु संकिपा जामनः गुभाःजुया निर्देशक रवि सायमिया निर्देशनय् न्हूगु नेपाली म्यूजिक भिडियो सार्वजनिक जूगु दु । येँय् जूगु ज्याझ्वलय् सायमिया निर्देशनय् प्रभानन्द वैद्यं हालादीगु म्ये ‘किन आज....’ या भिडियो सार्वजनिक जूगु खः । वरिष्ठ ख्यालि कलाकार सन्तोष पन्तं म्येया लोकार्पण यानादिल । ज्याझ्वलय् नवासें वरिष्ठ कलाकार सन्तोष पन्तं उद्योग व्यापार क्षेत्रय् स्थापित व्यवसायी प्रभानन्दया गायन प्रतिभाया प्रशंसा यानादिल । सार्वजनिक जूगु म्ये हालादीम्ह प्रभानन्द नेविको कम्पनीया निर्देशक खः । म्यूजिक भिडियोस अभिनय याःपिं न्हूपिं कलाकारपिन्त मेहनत यानाः क्षेत्रय् न्ह्याःवनेत वयकलं भिंतुनादिल । म्येया च्वमि व लयचिनामि महेश राज थापां च्वमिं थःगु भावप्रति न्याय याःगु बिचाः तयादिल । निर्देशक रवि सायमिं थम्हं फक्व मेहनत यानाः म्ये दयेकेधुंकाः आः दर्शकया ल्हातय् लःल्हानाबियागु धयादिल । म्यूजिक भिडियोस ग्रिस वैद्य व रेजिसा डंगोलं अभिनय यानादीगु दु । म्ये हाइटेक इन्टरटेनमेन्ट युट्युब च्यानलमार्फत सार्वजनिक याःगु खः ।,"  २०७८ बैशाख ५, आइतबार "
हलिंन्यंकया नेवाः कःघाना शनिबार बसन्तपुलिइ “हलिं नेवाः दिवस” हनिगु," हलिंन्यंक थीथी थासय् च्वनाच्वंपिं नेवाः समुदायपिन्त छप्पं छधि यायेगु तातुना हलिं नेवाः दिं अर्थात् “विश्व नेवार दिवस” हनावया च्वंगु थुगुसिइ प्यदँ क्यंगु दु । वर्ल्ड नेवाः अर्गनाइजेशन नेपाः च्याप्टरया ग्वसालय् मंगलबाः छगू पत्रकार सम्मेलन याना बसन्तपुरया डबलीइ शनिबार उगु दिवस हनिगु जानकारी बिउगु दु । शनिबार बसन्तपुलिइ जुइगु ज्याझ्वलय् नेपालभाषा व नेवाः समुदायय् योगदान बिउपिं च्याम्हेसित सिरपा बिया हनेज्या नं जुइगु खँ दु । अथेहे उगु ज्याझ्वलय् लोकंह्वाम्ह म्येहालामि स्व रमेश तामा्रकारया नामय् निस्वनातःगु सिरपाः नं न्हापांखुसी लःल्हायेगु नं ग्वसाखलकं जानकारी बिल । हलिं नेवाः दिवसया न्हि खुन्हु नेपाल व चीन निगूलिं मोहोडां सरमाथाया सफल आरोहण यानादिम्ह मिसा पत्रकार कल्पना महर्जनयात नं सिरपालिसें हनेगु ज्याझ्वः नं दूगु जानकारी ग्वसाखलःपाखें बिउगु दु । येँ महानगरपालिकाया मेयर विद्यासुन्दर शाक्यया मू पाहाँसुई जूइगु ज्याझ्वलय् छगू विशेषाङ्क नं विमोचन याइगु ज्याझ्वः या नापनापं नेवा न्ह्यलुवापिं मल्ल के सुन्दर, डा महेशमान श्रेष्ठ व परराष्ट्रविद् हिरण्यलाल श्रेष्ठ थें जाःपिं व्यक्तित्वपिन्सं नं ब्वति काइगु “विश्व नेवार : चुनौती व अवसर” विषयक अन्तरक्रिया ज्याझ्वः नं जुईसा ज्याझ्वलय् नेवाः साहित्य क्षेत्रय् योगदान बिउपिं पूर्खापिनिगु किपाः ब्वज्या, नेवाःतयेगु तजिलजि व नसाः ज्वलंया पसः , नांजापिं कलाकार लिसें संघसंस्थापिनिगु प्रस्तुती दइगु साँस्कृतिक ज्याझ्वः नं जुईगु ग्वसाखलकं धाःगु दु । सन् २०१८ निसें मार्चया लिपांगु शनिबाःया दिंनिसें न्यायेका वयाच्वंगु उगु दिवस थगुने कोभिडया हुनिं दिकेमाःलं","  २०७७ चैत्र ११, बुधबार "
मनपाय् नेपालभाषा ब्वंकिगु पाठ्यसफू ‘येँ देय् म्हसीके’  या पितब्वज्या,"येँ महानगरपालिकां छगु निसें प्यंगु तगिं तक यात ब्वंकिगु पाठ्यसफू ‘येँ देय् म्हसीके’ या छगू ज्याझ्वः दथुइ पितब्वज्या जूगु दु । येँ मनपां थुगुसिइनिसें फुक्कं स्कूलय् थ्व पाठ्यसफू ब्वंकेगु तयारी यानाच्वंगु दु । मनपाया मातहत लाःगु फुक्कं स्कूलय् ब्वंकेत्यंगु स्थानीय पाठ्यसफू शुक्रबार छगू ज्याझ्वःया दथुइ पितब्वज्या जूगु खः । थनया राष्ट्रिय सभागृहय् जूगु छगू ज्याझ्वलय् शिक्षा, विज्ञान तथा प्रविधि मन्त्री कृष्णगोपाल श्रेष्ठ लिसें येँ मनपाया मेयर विद्यासुन्दर शाक्य, उपमेयर हरिप्रभा खड्गी श्रेष्ठ, प्रमुख प्रशासकीय अधिकृत राजेश्वर ज्ञवालीपिंसं मरिकसिं सफू लिकयाः पितब्वज्या यानादीगु खः । स्थानीय तगिमय् छगूनिसें च्यागूतगिं तक ब्वंकीगु खःसां उगु ज्याझ्वलय् छगू निसें प्यंगूतगिं तकया सफू विमोचन याःगु खः । आः न्यागू निसें च्यागू तगिं तकया सफू याकनं पिदनीगु खँ धाःगु दु । सफू पितब्वज्या ज्याझ्वलय् न्ववासें शिक्षा मन्त्री श्रेष्ठं येँ मनपां नेपालभाषाया पाठ्यसफू पितब्वज्या याःगु न्हि ऐतिहासिक खःगु धयादिल । वय्कलं मनपाया थ्व पलाःयात सुभाय् देछासें आः देय्या मेमेगु स्थानीय निकायतय्सं नं थुकथं हे स्थानीय भासं स्थानीय पाठ्यसफू ब्वंकेमाःगु खँय् बः बियादिल । वय्कलं येँ मनपां नेपालभाषाया माध्यमं सफू ब्वंकेगु ज्या याःगु कारणं आः नेपालभाषा ब्वनातःपिं मनूतय् लागिं रोजगारीया छगू अवसर खुले जूगु बिचाः नं तयादिल । येँ मनपाया मेयर विद्यासुन्दर शाक्यं थ्व पाठ्यसफूपाखें नेपाली जनतायात थःगु शहर व थःगु देय् म्हसीकेत ग्वाहालि याइगु खँ कनादिल । वय्कलं झी थौंकन्हय् छुं उदाहरण छगू बी माल धाःसा अमेरिकाया उदाहरण बी, जापानया उदाहरण बी, नेपाःया उदाहरण बी मखु छाय्धाःसां नेपाःया बारे झीसं सि हे मसिउ अले थ्व सफुतिं अथे सीके बीगु ज्या याइ धका धयादिल । मेयर शाक्यं येँय् थौं ७७ जिल्लाया मनूत च्वं वयाच्वंगु दुसा उमिसं येँ देय्यात जिगु शहर व थनया भाषायात झीगु भाषा धइगु भावना तःसा जक देय्या विकास याये फइ धका नं धयादिल । अथे हे ज्याझ्वलय् उपमेयर हरिप्रभा खड्गी श्रेष्ठं येँ धइगु देय्या छगू सम्पदा हे खः धासें थुकियात बचे यायेगु सकसिगु कर्तव्य खःगु बिचाः तयादिल । येँ मनपा शिक्षा विभागया ग्वसालय् जूगु ज्याझ्वलय् शहरी योजना आयोगया निमित्त उपाध्यक्ष गुजेश्वरी श्रेष्ठ, शिक्षा विभागया प्रमुख रामप्रसाद सुवेदी, पाठ्यक्रम समितिया संयोजक वरुणप्रसाद वैद्य, राजेश्वरमान श्रेष्ठ नापं निजी स्कूलतय् संगठनया प्रतिनिधि लगायतं नेपाभाषाया शिक्षा व पाठ्यपुस्तकयात कया थःथःगु नुगः खँ तयादिल ।","  २०७७ फाल्गुण २९, शनिबार "
विद्यालय बन्द यायेगु सरकारया निर्णय ,"नेपालय् कोरोना भाईरसया निगूगु लहर न्ह्यानावःगुलिसें सरकारं जोखिम क्षेत्रया विद्यालयत बन्द यायेगु निर्णय याःगु दु । सरकारं कोरोना भाईरस (कोभिड १९) पाखें आपाः प्रभावित सहरी क्षेत्रया विद्यालयत वैसाख मसान्ततक्क बन्द यायेगु निर्णय याःगु खः । थौं सुथय् बालुवाटारय् च्वंगु मन्त्रिपरिषद् बैठकं वैशाख मसान्ततक्क विद्यालय बन्द यायेगु निर्णय याःगु खः । वैकल्पिक माध्यमं पठनपाठन व परीक्षा धाःसा न्ह्याकेत धाःगु दु । थ्वयां न्ह्यः, स्वास्थ्य तथा जनसंख्या मन्त्रालयं शहरी क्षेत्रया विद्यालय बन्द यायेगु प्रस्ताव याःगु खः । थुकिया नापं २५ म्ह स्वयां आपाः मनूत मुनेत नं रोक तयेगु निर्णय जूगु दु । सिनेमा हल, पार्टी प्यालेस, रंगशाला जिमखाना, रात्रीकालीन व्यवसाय लिसें भीडभाड जुइगु क्षेत्र बन्द यायेगु निर्णय नं मन्त्रीपरिषद वैठकं याःगु दु । रगंशालाया हकय् दर्शकरहित कासा गतिविधि न्ह्याके धाःसा दइगु धाःगु दु ।","  २०७८ बैशाख ६, सोमबार "
आसकुति २१ गते रिलिज जुइगु ,"नेपालभाषाया न्हूगु संकिपा आसकुतिया प्रिमियर वइगु चैत्र २१ गते शनिबाः जुइगु जूगु दु । संकिपाया निर्माण कम्पनी आयाम फिल्म्सं थौं यलय् पत्रकार सम्मेलन यासें वइगु २१ गते येँया लुँहितिस्थित सिटिसि मलय् संकिपाया प्रिमियर जुइगु जानकारी बिल । पत्रकार सम्मेलनय् निर्देशक सुरेन्द्र तुलाधरं नेपालभाषाया संकिपा ख्यःयात स्तरिय ववव ब्यवसायिक रुपं विकास यायेमाःगु हाथ्या दुगु धासें थुगु हाथ्या ज्यंकेत नेवाः समुदाय थः हे सचेत जुइमाःगुलिइ बः बियादिल । वरिष्ठ सिने पत्रकार लिसें नेपालभाषाया न्हापांम्ह म्यूजिक भिडियो निर्देशक विजयरत्न तुलाधरं मातृभाषी संकिपा ख्यःयात थकायेत राज्यं विशेष प्याकेज हे हयेमाःगु माग यानादिल । फिल्म वितरक गोपालकाजी कायस्थं लकडाउन व कोरोनाया हुनिं क्वदलाच्वंगु संकिपा ख्यःयात गति बीत आसकुति टिमं ल्ह्वंगु पलाःया प्रशंसा यानादिल । संकिपा आसकुतिइ नेपालभाषा संकिपा ख्यःया स्टार कलाकार सुरज ब्यञ्जनकार, कृष्णा श्रेष्ठ, रोजिना सुवाल, सुरज नापितयालिसें रामराजा भाम, रञ्जना सिथिखु, लगायतया मू भुमिका दु । छायाङ्कन व दृश्य सम्पादन अमर चित्रकारं यानादीगु दुसा संगीत नील शाक्ययागु दु ।","  २०७७ चैत्र २, सोमबार "
दिगु तलेजुइ मूल पूजारी नियुक्त ,"येँया दिगु तलेजुइ मूल पूजारी नियुक्त जूगु दु । वंगु कार्तिकनिसें खालि जुयाच्वंगु मूल पूजारीइ येँया मखनय् च्वंम्ह द्यःबाज्या पुरुषोत्तम सुवेदी राजोपाध्याययात नियुक्त याःगु खः । शनिबाः दिगु तलेजुया सहायक पूजारी नारायणमान जोशीं स्वांमाः क्वखायेकाः न्हूम्ह नियुक्त मूल पुजारी पुरुषोत्तम सुवेदीयात दिगु तलेजु देगलय् दुकाःगु खः । दिगु तलेजुया सहायक पूजारी जोशी थकाली पुष्पमान जोशीया अनुपस्थितीइ नारायणमान जोशीं सुवेदीयात दिगु तलेजुइ दुकाःगु खः । सहायक पूजारी मदनराज जोशीया कजिसुइ मूल पूजारी दुकायेगु ज्या जूगु खः । मूल पूजारी सुवेदीं शनिबाःनिसें हे नित्य पूजा नं न्ह्याकादीगु दु । दिक्षा दुम्ह मूलपूजारी मदयाच्वंगु अवस्थाय् समस्या जुयाच्वंगु खनी, थःगु पुर्खां न्ह्याकावःगु परम्परायात निरन्तरता बीत थम्हं छुं योगदान बी खनाः लयतायाच्वना’ मूल पूजारी सुवेदीं धयादिल । वंगु कार्तिक १९ गते दिगु तलेजुया तत्कालीन मूल पूजारी नारायण राज सुवेदी राजोपाध्याय मदयेधुंकाः मूल पूजारी पद रिक्त जुयाच्वंगु खः । थनया पूजा दिक्षा दुम्ह द्यःबाज्या राजोपाध्यायं हे यायेमाःगु जुयाः मूल पूजारी पद रिक्त जुयाच्वंगु खः । मूल पूजारी मदुबलय् थनया नित्य पूजा सहायक पूजारी जोशीतपाखें पूजा जुयावःगु खः । दिगुतलेजु मल्ल जुजुतय् कुलदेवीया रुपं काइ । न्हापा नित्य पूजाया झ्वलय् जुजुपिं थः हे उपस्थित जुइगु धयातःगु दु । येँया हनुमानध्वाखास्थित तलेजु देगः पिने प्रतापमल्लया स्तम्भया न्ह्यःने हाथुद्यः नापं दिगु तलेजुया प्यागोडा शैलीया ६२ कु तजाःगु कलात्मक देगः दु । भाषा वंशावली कथं थुगु देगः जुजु शिवसिंह मल्लं दयेकूगु खः । लिपा वि.सं. १७२७ भाद्रय् जुजु प्रताप मल्लं थुगु देगलय् लुँया पौ व गजू तयाः देगः जीर्णोद्धार याःगु खः । कुलदेवता वा देवीयात बिस्कं हे कोथाय् तयाः पूजा यायेगु प्रचलन दु । कुलदेवता दुगु देगलय् न्ह्याम्हं दुहांवने मदइगु नियम दइ व कुलदेवता वा देवीया पूजा गुप्त रुपं यायेगु याइ । येँया दिगुतलेजुया हे अनुकरण यानाः यलय् जुजु सिद्धिनरसिंह मल्लं वि.सं. १६९७ फागुनय् दिगुतलेजु देगः दयेकूगु खः ।","  २०७७ चैत्र ८, आइतबार "
तिपुया निपु  न्हूगु म्ये पिदन,"   संगीत ख्यलय् ताः ई न्ह्यःनिसें दिपा मदिक्क लगेजुया च्वंपिं सुशील शाही व अगिना तण्डुकार शाही तिपुया छपु नेवाः म्ये माया रे रत्न व छपु खस नेपाली भाय्या अाँखा लाग्यो निरमाया म्येया म्युजिक भिडियो थौं छगु ज्याझ्वःया दथुइ पितब्वज्या जुउगु दु ।  नांजाम्ह संगीतकःमि लोकंह्वाम्ह म्येहालामि जुजुकाजि रन्जित मूपाहाँ कथं झायादीगु उगु ज्याझ्वलय् पितब्वज्या जुउगु म्येयात कया पत्रकार विजयरत्न असंबरें समालोचनात्मक टिप्पणी यानादीगु खः ।  पिदंगु  नेवाः म्युजिक  भिडियोस अभिनय यानादीपिं कर्मा शाक्य व सलोना बज्राचार्यं नुगःखँ तयादीगु खःसा खस नेपाली म्युजिक भिडियो या कलाकारत पाखें किरण जोशी व सुजना बज्राचार्यं नुगःखँ तयादीगु उगु ज्याझ्वलय् खडगी समाज यलया अरोजकुमार खडगीया नापनापं नरेन शाक्य लगायतं नुगःखँ तयादीगु खः । नेवाः म्युजिक भिडियो या निर्देशन , म्ये च्वमि व संगीतकार रामकृष्ण खड्गी खःसा क्यामेरामाएन व सम्पादक बालकृष्ण बंशी खः । खस नेपाली भाय्या म्येय अगिना तण्डुकार शाहि व सुशील शाहीया नापनापं तिर्थ अवाले , हसना महर्जनं अभिनय यानादीगु दु । सुजन बज्राचार्य ख्वपय् या निर्देशनय् तयार जुउगु म्येया मोहनकुमार झिल्लु , सम्पादक अनिलकुमार महर्जन , संगीतकार अनिल तुलाधर खः ।    ","  २०७७ चैत्र ११, बुधबार "
पत्रकार दबू चितवन कचाया प्यक्वःगु साधरणसभा क्वचाल ,"नेवाः पत्रकार राष्ट्रिय दबू चितवन कचाया प्यक्वःगु साधरणसभा क्वचाःगु दु । थौं भरतपुरय् पत्रकार दबू चितवन कचाया साधरणसभा याःगु खः । साधरणसभाया उद्घाटन शत्रय् नवासें पत्रकार दबूया केन्द्रिय वरिष्ठ उपाध्यक्ष नृपेन्द्र लाल श्रेष्ठं दबुलिं न्ह्याबलें पत्रकारिताया हितया लागिं ज्या यानावयागु धयादिल । पत्रकारया सर्वाङ्गिण विकासलिसें हक अधिकार प्राप्तिया लागिं पत्रकार दबू न्ह्याबलें क्रियाशिल जुयाच्वनेगु उपाध्यक्ष श्रेष्ठं प्रतिवद्धता प्वंकादिल । दबूया केन्द्रीय महासचिव सुनिल महर्जनं राज्यं भाषा संस्कृतिइ प्रहार याःगु धासें पत्रकारितामार्फत निरन्तर सः तयाच्वनेमाःगु खँय् बः बियादिल । ज्याझ्वलय् नेपाल पत्रकार महासंघ चितवनया नायः राधेश्याम खतिवडां नेवाःतय् भाषा सस्कृति व रहनसहनबारे सकसित जानकारी बीत पत्रकारितामार्फत उजागर यायेमाःगु धयादिल । क्रियाशील महिला पत्रकार मन्च चितवनया नायः प्रमिता ढकालं मिसा नेतृत्वयात कोटाया रुपं जक मखसें क्षमता व दक्षताया आधारय् मूल्याङ्कन यायेमाःगु धयादिल । पत्रकार दबू चितवनया नायः कमलमान श्रेष्ठं चितवनया नेवाः पत्रकारत संगठित जुयाः अन्तरक्रियात्मक सम्वन्ध कायम यासें पत्रकारिता क्षेत्रया वृहत्तर हितय् जायेमाःगु धयादिल । ज्याझ्वलय् पत्रकार दबूया केन्द्रिय उपाध्यक्ष सन्दीपकुमार श्रेष्ठ, नेपाल आदिवासी जनजाति पत्रकार महासंघका केन्दिय सदस्य राजु चौधरी, थारु पत्रकार महासंघका महासचिव सन्त कुमार चौधरीलिसें नं पत्रकारतय् हकहित प्राप्तिया लागिं देय्न्यंकया पत्रकारत संगठित जुइमाःगुलिइ बः बियादिल । अथे हे, नेपाल प्रेस युनियन चितवनया न्वकू सूर्य प्रसाद अधिकारी, तामाङ पत्रकार संघ चितवनया नायः ज्ञानेन्द्र तामाङ, थारु पत्रकार संघ चितवनया नायः सुमित्रा महत्तो, प्रेस सेन्टर चितवनया नायः प्रकाश ज्ञवाली, नेपाल आदिवासी महासंघ चितवनया छ्यान्जे महेन्द्र दुरा, नेवा पुचः नारायणगढया नायः ज्ञानेन्द्रमान् शाक्य लिसें नं थःथःगु नुगःखँ तयादीगु खः ।","  २०७७ चैत्र ११, बुधबार "
 रत्नशोभा महर्जन व सज्जु मानन्धरया ज्वम्ये नेवाः टिभिइ प्रिमियर जुल ,"    नेपालभाषाया संगीतख्यलय् कोरोनाया जोखिमया कारणं जूगु लकडाउनया ईलंनिसें   थीथी कथं या ज्याझ्वः जूगु खःसा लकडाउन धुंका नेपालभाषाया म्युजिक भिडियो आपालं पिहाँ वया च्वंगु दु । थ्वहे झ्वलय्  छन्त नापलाय् सातकि बोलया छपु म्येया म्युजिक भिडियोया  बुद्ध बार नेवा टिभिइ प्रत्यक्ष प्रसारण मार्फत छगू औपचारिक ज्याझ्वः याना प्रिमियर जुउगु दु ।  तसकं लोकंह्वाम्ह म्येहालामि रत्नशोभा महर्जन व सज्जु मानन्धरं हालातःगु थ्व म्येयात जुगल डंगोलं लसय् हनादीगु खः । किरण जोशी व नेन्सी महर्जनं मोडल जुया म्हितातःगु थ्व म्युजिक भिडियो या निर्देशन समयबजि, कुचुकुचु , चाकुमाकु थेंज्यागु नेवाः टिभि प्रोग्रामया लोकंह्वाम्ह कलाकःमि सुरेन्द्र मानन्धरं यानादीगु खःसा क्यामेरा आयुष महर्जन , सम्पादन ईन्द्र मानन्धरं यानादीगु खः । नेवाः टिभिइ प्रत्यक्ष प्रसारण मार्फत प्रिमियर जूगु ज्याझ्वलय् वडा ल्याः १३ या पुलांम्ह वडा सदस्य समाजसेवी दिलबहादुर मानन्धर मूपाहाँ कथं झायादीगु खः । प्रिमियर ज्याझ्वलय् नेपालभाषाया न्हापांम्ह म्युजिक भिडियो निर्देशक विजयरत्न असंबरें प्रिमियर जूगु म्येया समीक्षा यानादिल ।  सुरेन्द्र मानन्धरं न्ह्याकादीगु ज्याझ्वलय् रत्नशोभा महर्जन व सज्जु मानन्धरं म्ये हाला नं न्येंका दीगु खः ।","  २०७७ चैत्र २३, सोमबार "
फणिन्द्ररत्न बज्राचार्यया च्वसां पिदंगु न्हापांगु म्ये पिदन,"  नेपालभाषाया भाषा ज्योति भाषाथुवाः धका धयातःम्ह  नेपालभाषाया साहित्यख्यलय् छगः धिसिलाःगु थां कथं धस्वाना च्वंम्ह साहित्यकार    फणिन्द्ररत्न बज्राचार्य या च्वसां पिदंगु   जिमि यःम्ह यज्जु  म्येया  छगू ज्याझ्वःया दथुइ पितब्वज्या जूगु दु । नांजाम्ह शिक्षासेवी भाषासेवी नेपालभाषा परिषदया नायः प्रा। सुवर्ण शाक्य मूपाहाँसुइ पितब्वज्या जूगु म्ये बिशेष पाहाँ येँ महानगरपालिका या उपमेयर हरिप्रभा खड्गी श्रेष्ठ , पाहाँपिं संकिपा पत्रकार विजयरत्न असंबरे व नांजाम्ह संगीतकार राजु सिंह व म्येच्वमि बज्राचार्य व मूपाहाँ शाक्यं मंका कथं पितब्वज्या यानादीगु खः । न्ह्यलुवा साहित्यकार फणिन्द्ररत्न बज्राचार्य या मदुम्ह जहान रत्नकेशरी बज्राचार्य या नामय् च्वयातगु थ्व म्येया लय् चिनामि अनिलरत्न तुलाधर खःसा थ्व म्ये लोकंह्वाम्ह म्येहालामि प्रवेश मान शाक्यं हालादीगु खः। नांजाम्ह म्येच्वमि आनन्द बज्राचार्यं ग्वसाः ग्वयादीगु  थ्व म्येया पितब्वज्या ज्याझ्वलय् ग्वसाःमि आनन्दरत्न बज्राचार्यं च्वयातगु म्ये लोकंह्वाम्ह म्येहालामि सरिता शाहीं हाला न्यंकादीगु खः । ज्याझ्वलय् नुगःखँ तयेगु झ्वलय् मूपाहाँ शाक्यं छपु म्ये जुइत शब्द , संगीत व स्वरया संगम तालायेमा धका धासे थ्व म्ये थज्यागु हे छगू दसु खः धका धयादिल । बिशेष पाहाँ उपमेयर श्रेष्ठं नेपालभाषा यात संरक्षण व सम्बध्र्दन यायेगु ज्याय् येँ महानगरपालिका न्ह्यचिला च्वनागु खँ कनादिल । मेम्ह पाहाँ असंबरें पितब्वज्या जूगु म्ये तसकं नुगलय् थिइगु म्ये धका धासे वयकया मेमेगु म्ये छाय् पिहाँ मवल धका चिउता तयादिलसा पाहाँ सिंहं नेपालभाषा संगीतख्यःया निंतिं थ्व म्ये  छगू च्वछाये बहगु म्ये जुया दं वगु दु धका धया दिल ।","  २०७७ चैत्र २३, सोमबार "
सडक दुर्घटनाय् मोटरसाइकल चालक मन्त ,रुपन्देहीइ जूगु छगू सडक दुर्घटनाय् छम्ह ल्यायम्ह सीगु दु । रुपन्देहीया तिलोत्तमा नगरपालिका–७ भलवारीस्थित सडकय् जूगु दुर्घटनाय् मोटरसाइकल चालक तिलोत्तमा–१३ करौजियायाम्ह २५ दँया राजु प्रसाद थारु मदुगु खः । मंगलबाः चान्हय् सडकय् दिकातःगु लु.१ क ४०९४ नम्बरया ट्याङ्करय् लु.२४ प ३३३० नम्बरया मोटरसाइकल ठक्कर नयाः दुर्घटना जूगु खः । दुर्घटनाय् गम्भीर घाःपाः जूम्ह राजु प्रसाद क्रिमसन अस्पताल मणिग्रामय् वासः यायेगु झ्वलय् मदुगु खः । ट्याङ्कर चालकयात नियन्त्रणय् कयाः दुर्घटनाया सम्बन्धय् थप अनुसन्धान यानाच्वनागु प्रहरीं धाःगु दु ।,"  २०७८ बैशाख १५, बुधबार "
मिखा जाँच शिविरय् मिखा दान व छ्यंगु दान नं जुल,"  वाइएमबिएया नामं म्हसीका वया च्वंगु युवक बौद्ध मण्डल नेपालया ग्वसालय्  ग्वसाखलःया भवन परिसरय्    शनिबार छगू निशुल्क मिखा जाँच शिविर जुउगु दु । आँखा अस्पतालया प्राविधिक ग्वाहालिइ जुउगु उगु शिविरय्   अनुभवी चिकित्सकपिन्सं   मूक्कं २८७ म्हेसियागु मिखा जाँच यागु खःसा उकि मध्ये  मोतियाबिन्द खनेदुपिं  १० म्हेसियागु शल्यक्रिया आँखा अस्पताल त्रिपुरेश्वरय्  याइगु खँ ग्वसाखलःया स्वास्थ्य उप समितिया संयोजक हेमरत्न बज्राचार्यं जानकारी बिया दिल ।  उगु शिविरय् इच्छुक मनूतसें मरणोपरान्त मिखा दान व छ्यंगु दान नं याःगु खः । थथे दान या संयोजन नेपाल आई डोनेशन सोसाइटी व नेपाल बर्न फाउण्डेशनपाखें जुउगु खँ नं ग्वसाखलःपाखें जानकारी बिउगु दु । समाजसेवी मोतिशान्ति शाक्य या संयोजकत्वय् जुगु मिखा जाँच शिविरपाखें मिखाया उपचार याकुगुपिंन्सं थ्व शिविर यात छगू च्वछाये बहगु शिविर धका धाःगु दु । ग्वसाखलःया नायः अरणीतारा बज्राचार्यं थुगु संस्था पाखें स्थानिय, राष्ट्रिय व अन्तरराष्ट्रीय धार्मिक ,सामाजिक, शैक्षिक , स्वास्थ्य व सेवामुलक ज्याझ्वः जुया  च्वंगु खँ नं धयादिलसा उगु निशुल्क मिखा शिविर ताःलाकेत ग्वाहालि यापिं वरिष्ठ चिकित्सकपिं लिसेलिसें सकलसित सुभाय् नं देछाना दिल ।   ","  २०७७ चैत्र २३, सोमबार "
१५क्वःगु किसिपिडी बुदोकैदो कराँते क्वचाल,"नेपाल बुदोकैदो फुल कन्याक्ट एसोशियसन किसिपिडी शाखाया ग्वसालय् १५क्वःगु राष्ट्रिय किसिपिडी बुदोकैदो फुल कन्ट्याक्ट कराँते धेंधें बल्लाः शनिबाः क्वचाःगु दु । वंगु शुक्रबाः चन्द्रागिरी नगरपालिका प्रमुख घनश्याम गिरीं उलेज्या यानाः न्ह्याःगु धेंधें बल्लाखय् थीथी वेट क्याटगोरीया कासात क्वचाःगु खः । ज्याझ्वलय् वागमती प्रदेश सांसद रमा आलेमगर, चन्द्रागिरी नगरपालिकाया उपप्रमुख लिसा नकर्मी, द्वन्द निर्देशक राजेन्द्र खड्गी लिसें नं कासाया त्याकामिपिन्त कप, मेडल व दसिपौ लःल्हाःगु खःसा किसिपिडी शाखाया प्रशिक्षक चन्द्र महर्जन व मदन महर्जनयात सम्मान नं याःगु खः । शुक्रबाः उद्घाटनया झ्वलय् नगर प्रमुख गिरीं स्वस्थ जीवनया नितिं कासा मदय्कं मगाःगु धासें कासा व कासामिया मनोबल उच्च दय्कातय्त नगरपालिका न्ह्याबलें न्ह्यःने दइगु प्रतिवद्धता प्वंकादिल ।","  २०७७ चैत्र २३, सोमबार "
कोटेश्वरय् च्याःगु मिइ लाखौंया धनमाल झौ ,"येँया कोटश्वरस्थित छगू फर्निचर उद्योगय् वंगु चान्हय् मि च्यानाः लाखौंया धनमाल झौ जूगु दु । कोटेश्वरया झोलुङ्गेपुल लिक्क हिरा महर्जनया फर्निचर उद्योगय् मि च्याःगु खः । अनुसन्धानया झ्वलय् विद्युत सर्ट जुयाः मि च्याःगु खनेदुगु प्रहरीं धाःगु दु । हिरा महर्जनया फर्निचर उद्योगं पिहांवःगु मि न्यनावनाः लिक्कया पसः व छेँतकं च्याःगु खः । फर्निचर उद्योग लिक्कया तेज बहादुर कार्कीया छेँय् दुगु फर्निचर पसः, अष्टमान महर्जन अले रमेश गौतमया छेँ तकं च्याःगु खः । घटनाय् करिब ३० लाख तका ज्वलिंज्वःया धनमाल च्यानाः झौ जूगु धाःगु दु ।","  २०७८ बैशाख १५, बुधबार "
पुलांगु बसपार्कय् थौं सनिलंनिसें सवारी प्रवेशय् रोक ,"येँ महानगरपालिकां थौं सनिलनिसें खुल्ला मञ्चय् न्ह्यानाच्वंगु सिटी बसपार्कय् सवारी प्रवेशय् रोक तःगु दु । वीर अस्पतालपाखेया ध्वाखाय् नँया लुखा तयाः सवारी प्रवेशय् रोक तःगु खः । बैशाख ९ गते महानगरं खुल्ला मञ्चयात मौलिक प्रयोगय् थौंनिसें अनं बसपार्क न्ह्याकेत रोक तयेगु निर्णय याःगु खः । नगर प्रहरी उपरीक्षक धनपति सापकोटाया कथं थुगु बसपार्कं करीब ४० कम्पनीया ६ सः सवारी न्ह्यानाच्वंगु खः, गुकीमध्ये करीव २७ कम्पनीं सतीगु दुरीया व करीब १३ कम्पनीं मध्यम दुरीया सवारी न्ह्याकाच्वंगु दु । महामारी रोकथामया लागिं जिल्ला प्रशासन ज्याकूपाखें जारी आदेश ई धुंकाः थनं न्ह्याइगु सार्वजनिक यातायातयात निगू तरिकां व्यवस्थापन याइ । टिकट काउन्टर तयाः न्ह्याकाच्वंगु मध्यम दुरीया गाडी गोङ्गबु बस पार्कं न्ह्याइ । अथे हे, सतीगु दुरीया सवारी पिक एण्ड ड्रप प्रणालीं न्ह्याइ । पिक एण्ड ड्रप प्रणालीं न्ह्याइगु गाडीया नितिं सार्वजनिक सुचं पिकयाः महानगरं निवेदन माग याःगु खः । चूलाःगु निवेदनया विषयस महानगर व ट्राफिक प्रहरी महाशाखां व्यवस्थापन याइ । साविक पुलांगु बसपार्क दुगु थासय् काठमाडौँ टावर दयेकीगु जुइधुंकाः २०७३ सालय् निश्चित ईया नितिं धकाः बसपार्कयात खुल्ला मञ्चय् तयेहःगु खः ।","  २०७८ बैशाख १५, बुधबार "
येँ महानगरपालिकाय् निषेधाज्ञा ज्वःछि अत्यावश्यक सेवा जक बीगु ,"येँ महानगरपालिकां थौंनिसें सीमित कर्मचारी तयाः अत्यावश्यक सेवा जक बीगु जूगु दु । कोभिड १९ संक्रमण रोकथाम अले नियन्त्रणया लागिं जिल्ला प्रशासन ज्याकुथिं निषेधाज्ञा जारी यायेधुंकाः महानगरं थथे निर्णय याःगु खः । वडा ज्याकू चायेकेमाःगु अवस्थाय् वडाध्यक्ष व सचिवया समन्वयस सीमित कर्मचारीयात पालंपाः सःताः ज्याकू न्ह्याकेगु पत्रय् धयातःगु दु । अथे हे, विभाग, आयोजना, महाशाखा, सचिवालय, ज्याझ्वः व इकाईया प्रमुखं सीमित कर्मचारी सःताः अत्यावश्यक सेवा प्रवाह यायेमाः । विभागया प्रमुखतयत ज्याकुथिं सःतीबलय् गुगु नं इलय् ज्याकुथिइ उपस्थित जुइफइगु अवस्थाय् च्वनेत धाःगु दु । नेपालय् न्हूगु भेरिएन्टया कोभिड १९ या संक्रमण न्यनेधुंकाः संक्रमण रोकथाम व नियन्त्रणया लागिं जिल्ला प्रशासन ज्याकू, यें निषेधाज्ञा याःगु खः । थुगु आदेश बैशाख १६ गते सुथय् ६ ताः इलंनिसें २२ गते चान्हसिया १२ ताः ईतक्कया लागिं खः । आदेश जारी जुइधुंकाः च्वंगुसंघीय मन्त्रीपरिषदया बैठकं १५ न्हु निषेधाज्ञा यायेगु निर्णय यायेधुंकूगु दु ।","  २०७८ बैशाख १६, बिहिबार "
न्हूम्ह गायिका सुमनया ‘भ्वासि जुयाः’ म्ये पिदन ,नेपालभाषा ख्यलय् न्हूम्ह गायिका सुमन श्रेष्ठया न्हूगु म्येया म्यूजिक भिडियो पितब्वज्या जूगु दु । सीमित मनूतय् ब्वतिया दथुइ यलय् जूगु छगू ज्याझ्वलय् गायिका सुमनया भ्वासि जुयाः म्येया म्यूजिक भिडियो पितब्वज्या जूगु खः । ज्याझ्वलय् नवासें जन संगीत स्रष्टा अमरराज शर्मा राजोपाध्यायं म्येया प्रस्तुतिं थःगु ल्याय्म्ह ई लुमनावःगु धयादिल । ज्ञानमाला साम्राज्ञी धयातःम्ह रमना श्रेष्ठं गायिका सुमन श्रेष्ठ नेवाः संगीतख्यःया छम्ह बांलाम्ह प्रतिभा खःगु धयादिल । नेपालभाषाया न्हापांम्ह सिने पत्रकार विजयरत्न असंबरें न्हूम्ह गायिका सुमन श्रेष्ठ व न्हूम्ह मोडल मुस्कान राजभण्डारीं थ्व ख्यलय् थःगु पलाः क्वातुके फइगु सम्भावना दुगु बिचाः तयादिल । थुगु म्येया म्यूजिक भिडियोस नांजाःम्ह कलाकार रुपेन्द्र श्रेष्ठ थक्वाःमिया नापं थ्वहे म्येपाखें ख्यलय् दुहांवःम्ह न्हूम्ह मोडल मुस्कान राजभण्डारीं अभिनय यानातःगु दु । म्येया च्वमि चन्देश्वर महर्जन खःसा संगीतकार सुरेन्द्र श्रेष्ठ खः । म्युजिक भिडियोया निर्देशन रामकृष्ण खडगीं याना दीगु दुसा छायाङ्कन रकि महर्जन व दृश्य सम्पादन बालकृष्ण बंशीं यानादीगु दु ।,"  २०७८ बैशाख १६, बिहिबार "
थौं विश्व नृत्य दिवस हनाच्वन,"थौं अप्रिल २९, नृत्यकःमितय् नितिं थौंया दिं विशेष खः । अप्रिल २९ या दिंयात हलिंन्यंक विश्व नृत्य दिवसया रुपं हनेगु याइ । न्हापा न्हापाया दँय् थौंया दिनय् नृत्य सम्वन्धि थीथी ज्याझ्वः यानाः थुगु दिवस हनेगु याइगु खः । तर थुगुसी नेपालय् कोरोना संक्रमणया निगूगु लहर वयाच्वंगु व उकिया हे झ्वलय् स्वनिगलय् निषेधाज्ञा जारी जूगु न्हापांगु दिनय् थुगु दिवस लाःगु दु । थज्याःगु अवस्थाय् थुगुसीया दिवसय् नेपालय् छुं हे औपचारिक ज्याझ्वःत जुइमफुत । भौतिक रुपं मुनेगु वा औपचारिक ज्याझ्वः याये मफइगु जुइधुंकाः नृत्यकःमितयसं सामाजिक संजालपाखें हे दिवसया भिंतुना कालबिल यानाच्वंगु दु । सामाजिक संजालया अंगलय् नृत्यया भिडियो, फोटोत शेयर यासें दिवसया भिंतुना ब्यूगु दु । सन १९८२ अप्रिल २९ य् न्हापांगु खुसी राष्ट्र संघीय शैक्षिक, वैज्ञानिक तथा सांस्कृतिक संघ (युनेस्को) अन्तर्गत अन्तर्राष्ट्रिय थिएटर इन्ष्टिच्युटया अन्तराष्ट्रिय डान्स कमिटिं थुगु दिवस हनेगु घोषणा याःगु खः । जीन जर्ज नोभेरेया बुदिंया लुमन्तिइ कमिटिं थुगु दिवस हनेगु घोषणा याःगु खः । नोभेरे फ्रान्सेली नृत्यकःमि लिसें ब्याले मास्टर खः । नृत्य निर्देशकतय् कुसा संगठन नृत्य निर्देशक संघ नेपालया केन्द्रीय नायः भुवनदास श्रेष्ठं संघं याःगु थीथी ज्याझ्वःया फोटो पोस्ट यानाः दिवसया भिंतुना धयादीगु दु । अथे हे, संघया केन्द्रीय कार्य समिति दुजः दिपक बज्राचार्यं थीथी ज्याझ्वलय् थम्हं प्याखं हुलागु फोटोत शेयर यानादीगु दु । नृत्य निर्देशक संघ नेपाल, यल कचाया नायः प्रदिप रमण सिं डंगोलं नेवाः वसतय् मेपिं नृत्यकःमिपिंलिसे नृत्यया फोटो शेयर यानादीगु दु । अथे हे कचाया छ्यान्जे मिनर्वा शर्मां नं व हे फोटो शेयर यानादीगु दु । नेपालय् न्हापांगु खुसी याकः नृत्य ज्याझ्वः न्ह्यब्वःम्ह नृत्यकःमि स्वजन रघुवंशीं सिलाचःहेया दिनय् पशुपति परिशरय् थः महाःद्यः जुयाः प्याखं हूगु फोटो शेयर यासें दिवसया भिंतुनादीगु दु । नृत्यकःमि श्रृजना श्रेष्ठं नटराजया न्ह्यःने नटराजया हे पहलय् दनाच्वंगु थःगु फोटोयात प्रोफाइल फोटो दयेकाः नृत्य दिवसया भिंतुना बियादीगु दु ।","  २०७८ बैशाख १६, बिहिबार "
निःशुल्क एम्बुलेन्स न्ह्याकेत महानगर व संयुक्त एम्बुलेन्स चालक संघ दथुइ सम्झौता,"अस्पताल वनेमाःपिं कोभिड संक्रमण मजूपिं विरामीयात निःशुल्क अस्पताल यंकेत हयेत येँ महानगरपालिका व संयुक्त एम्बुलेन्स चालक संघ दथुइ थौं सम्झौता जूगु दु । महानगरया प्रमुख विद्यासुन्दर शाक्य व प्रमुख प्रशासकीय अधिकृत राजेश्वर ज्ञवालीया रोहवरय् महानगरपाखें जनस्वास्थ्य विभागया प्रमुख हरिबहादुर कुवँर व संघपाखें नायः गोवर्धन सापकोटां सम्झौता पत्रय् ल्हाःचिं तयादिल । निषेधाज्ञाया इलय् विरामी व विरामीया परिवारयात जुइफुगु असहज परिस्थितियात अःपुकेत थुकथंया सम्झौता यानागु महानगरया प्रमुख विद्यासुन्दर शाक्यं धयादिल । ‘महानगरया सहकार्यय् न्ह्यानाच्वंगु नेपाल एम्बुलेन्स सेवां कोभिड संक्रमण जूपिं विरामीयात निःशुल्क अस्पताल थ्यंकाबी सा संक्रमण मजूपिं विरामीयात थौं सम्झौता जूगु एम्बुलेन्सं अस्पताल यंकी’, प्रमुख शाक्यं धयादिल, ‘महानगरबासीयात जुइफुगु स्वास्थ्य समस्याया पूर्वानुमान यानाः जिमिसं सेवा न्ह्याकागु खः ।’ महानगरं ब्यूगु जानकारी कथं सेवाय् हृदयाघात, क्यान्सर, मृगौला रोग व आकस्मिक सेवाया लागिं अस्पताल वनेमाःपिं बिरामीयात न्हापांगु प्राथमिकता बी । थुगु सेवाय् छेँयनं अस्पताल, अस्पतालं छेँ अले छगू अस्पतालं मेगु अस्पताल वनेगु सुबिधा बी । सेवा महानगरया भौगोलिक सिमानाया २ किलोमिटर पिनेतक्कयात पूर्ण निःशुल्क जुइ । सेवावापत महानगरं १५ न्हुया लागिं प्रति एम्बुलेन्स १ लाख २१ हजार तका शुल्क भुक्तानी याइ । थुकिया वापत् संघं १५ न्हुया लागिं २४ घौ हे एम्बुलेन्स व चालक उपलब्ध याकी । शुल्क महानगरं भुक्तानी याइगु जूगुलिं विरामीयाके एम्बुलेन्स सञ्चालकं थप शुल्क काये वा मोलमोलाइ याये मदइगु महानगर प्रमुख शाक्यं धयादिल । सम्झौता कथं राष्ट्रिय सभा गृह, ट्रलीबस परिसर, वडा ३ ज्याकू परिसर महाराजगञ्ज, वडा १५ परिसर स्वयम्भू व वडा ७ ज्याकू परिसर मित्रपार्कय् निगः निगः एम्बुलेन्स २४ घौ हे तैनाथ जुइ । सहरी स्वास्थ्य विभागया प्रमुख हरिबहादुर कुवँरया कथं २४ घौ हे तैनाथ जुइगु थुगु एम्बुलेन्सं छुं नं कथंया प्राविधिक त्रुटी वा समस्या क्यने वा मोलमोलाइ याये दइमखु । महानगरं संयुक्त एम्बलेन्स चालक संघलिसे सम्झौता यायेधुंकाः आः एम्बुलेन्सया चालकलिसे तप्यंक स्वापू तयाः सेवा कायेफइ । महानगरया हटलाइन ११८० वा एम्बुलेन्स चालकयात हे तप्यंक स्वापू तयाः सेवा उपलब्ध जुइगु महानगरं न्ह्यथंगु दु । कोभिड संक्रमित विरामीं महानगरया सहकार्यय् न्ह्यानाच्वंगु नेपाल एम्बुलेन्स सेवा १०२ स फोन यानाः निःशुल्क सेवा कायेफइ ।","  २०७८ बैशाख १६, बिहिबार "
नेपालभाषा शिरोमणि शर्मा मन्त ,"नेपालभाषा शिरोमणि, भाषाविद् रमापति राज शर्मा मन्त । ९२ दँ दुम्ह वयकः म्हिगः बहनी ८ ताः ईपाखे ख्वप खौमाय् थःगु छेँय् हे मदुगु खः । छुं नं ल्वय् मदुगु खःसां वयकः सने मफयाच्वंगु ताः ई हे दयेधुंकूगु दु । वयकःया थौं पशुपति आर्यघाटय् अन्त्येष्टि जूगु दु । मदुम्ह शर्मायात वयकःया काय् ऋषभ शर्मां मि तयादिल । वयकःया छम्ह काय् व स्वम्ह म्ह्याय् दी । वयकलं नेपालभाषा व्याकरण सम्वन्धी तःगु हे सफूत च्वयादीगु दु । वंगु स्वला न्ह्यः तिनि वयकःया जहान दुर्गादेवी शर्माया देहान्त जूगु खः ।","  २०७८ बैशाख १७, शुक्रबार "
थःगु दुर्घटना जूगु मदुगु गायक खरेलया प्रष्टीकरण ,गायक प्रमोद खरेलं थःगु छुं नं कथंया दुर्घटना जूगु मदुगु प्रष्ट यानादीगु दु । ट्वीटरय् ट्वीट यासें गायक खरेलं थः ठिक दुगु व छुं नं दुर्घटना जूगु मदुगु धयादिल । छुं अनलाइनय् थःगु गम्भीर दुर्घटना जूगु भ्रामक समाचार वःगुलिइ ध्यानाकर्षण जूगु धासें खरेलं सामाजिक संजालया दुरुपयोग मयायेत नं इनाप यानादीगु दु ।  केहि online news हरुमा voiceको सुटिंगबाट फर्कदा मेरो गम्भीर दुर्घटना भयो भनेर भ्रामक कपोकल्पीत र झुटा समाचार प्रकाशन भएकोमा मेरो गम्भीर ध्यानाकर्षण भएको छ। म एकदम ठिक छु र म कुनै दुर्घटनामा नपरेको जानकारी गरॉउछु। समाचारको नाममा social media को यसरी चरम दुरुपयोग नगरीदिनु होला plZ,"  २०७८ बैशाख १७, शुक्रबार "
बुद्धकालीन संकिपा चाण्डालिका युट्युबय्,"    नेपालभासाया बुद्धकालीन एतिहासिक घटनाय् तयार जूगु संकिपाः चाण्डालिका निर्माण जूगु निगू दशक लिपाः अाः वया युट्रयुबय् पिदंगु दु ।   बौद्ध फिल्म प्रोडक्शन् प्रा.लि.या देछा, बौद्ध बाखंया लिधंसाय् ऐतिहासिक संकिपा चाण्डालिकाया मू भुमिकाय्  हिसिला   महर्जन  व स्वयम्भु रत्न शाक्यया मू भुमिका दु । मनिष कुमार श्रेष्ठया निर्देशनय् तयार जूगु थ्व संकिपा निगु दशक लिपा  वया संसारय् न्यंकभनं च्वंपिं स्वकुमिपिंसं स्वये दइ कथं रिलिज जुउगु दु ।   थ्व संकिपाय्  मनिषकुमार श्रेष्ठ , नारायणदेवी प्रधान, शुभद्रा अधिकारी, , रेखा अधिकारी, मदनकृष्ण श्रेष्ठ, हरिवंश आचार्य, सनमकुमार बैराग, भारती श्रेष्ठ, अमिता ताम्राकार, अन्नपूर्णेश्वरी श्रेष्ठ, पल्पसा डङ्गोल, बीना शाही, अमिता ताम्राकार   , राजु याकचा  , नरेन्द्र शाक्य व पवन जोशी पिन्सं नं अभिनय यानातःगु दु ।    निर्माता ध्रुव रत्न शाक्य व धर्म वहादुर शाक्य या थ्व फिल्मया निर्देशक मनिषकुमार श्रेष्ठ खः ।","  २०७८ बैशाख २१, मंगलबार "
मदनकृष्ण कोरोनामुक्त जुल ,"कोरोना संक्रमित जुयाः मेडिसिटी अस्पताल भैंसेपाटीइ वासः याकाच्वनादीम्ह ख्यालि जुजु मदनकृष्ण श्रेष्ठ कोरोनामुक्त जुयाः छेँय् लिहांझाःगु दु । थःगु फेसबुक पेजय् छगू भिडियो हसना शेयर यासें वरिष्ठ कलाकार मदनकृष्णं थः कोरोनामुक्त जुयाः छेँय् लिहांवयागु जानकारी बियादिल । कोरोना संक्रमण जुइधुंकाः थःत आःया कोरोना भाईरसं रोग प्रतिरोधी क्षमता दुसां शारीरिक रुपं शक्तिहिन दयेकाबीगु अनुभव जूगु वयकलं धयादिल । शेयर यानातःगु भिडियोलय् कलाकार श्रेष्ठ अझं पूवंक स्वस्थ्य मजूनिगु खनेदु । नवानाच्वंबलय् नं वयकःयात सासः ल्हायेत थाकूगु थें प्रष्ट खनेदु । ३ मिनेट ५५ सेकेन्डया भिडियोलय् श्रेष्ठं थ्व महासंकटया इलय् सकसिनं सकसितं माया यायेत इनाप यानादिल । ‘दुःखया ई खः थ्व, संसारं महासंकट फयाच्वंगु प्रलय खः थ्व कोरोना कहर, थ्व इलय् सकसिनं सकसितं माया याये, सकसिनं सकसिगु बांलाःगु बिचाः याये, सकसिनं सकसिगु हीत बिचाः याये’ श्रेष्ठं धयादिल । राजनीतिक आग्रह पूर्वाग्रह तयाः थवंथवय् दोषारोपण यायेगु ज्या मयायेत नं श्रेष्ठं इनाप यानादिल । भिडियो हसनाय् वयकलं थःगु वासः याःपिं चिकित्सक, स्वास्थ्यकःमिलिसें जःलाखला, पासाभाई सकसितं सुभाय् नं देछानादीगु दु ।","  २०७८ बैशाख १८, शनिबार "
अनलाईनं आईपीएलया सट्टेबाजी याकूम्हेसित ज्वन ,रौतहटय् अनलाईनं आईपीएलया सट्टेबाजी अले जुवा म्हितकूगु द्वपनय् छम्हेसित ज्वंगु दु । गौर नगरपालिका–१ याम्ह २६ दँया सुधिर कुमार जैसवालयात प्रहरीं ज्वंगु खः । जैसवालयात सट्टाबाजी यायेत छ्यलीगु मोबाईललिसें बिहीबाः प्रहरीं ज्वंगु खः । जैसवालं थःगु यूनिभर्सल मोबाइल एसेसोरिज पसलमा  Diamond EXTH  अनलाइनं आइपीएलया सट्टेबाजी व जुवा म्हितकीम्ह मास्टर एजेन्टया रुपं कारोबार यानावःगु खनेदुगु प्रहरीं न्ह्यथंगु दु । जिल्ला प्रहरी ज्याकू रौतहटं खटेजूगु प्रहरी टोलीं जैसवालयात ज्वंगु खः । जैसवालं अनलाईनं ४८ म्हेसिया पुचः दयेकाः १७ लाख ३९ हजार ६ सय ४० तका ज्वलिंज्वःया सट्टाबाजी जुवा म्हितकूगु अनुसन्धानं सीदुगु प्रहरीं जानकारी ब्यूगु दु । जैसवाल उपर जुवा वा सट्टेबाजी यायेमज्यूगु अन्तर्गतको कसूरय् ७ न्हु म्याद अनुमति कयाः थप अनुसन्धान जुयाच्वंगु जिल्ला प्रहरी ज्याकू रौतहटं न्ह्यथंगु दु ।,"  २०७८ बैशाख १७, शुक्रबार "
कोभिड अस्पताल दयेकेत बः ब्युसें महानगरया कार्यपालिका मुँज्या क्वचाल ,"कोभिड १९ संक्रमिततय् वासः यायेत ‘कोभिड अस्पताल’ न्ह्याकेमाःगुलिइ बः ब्युसें येँ महानगरपालिकाया कार्यपालिका मुँजया सोमबाः क्वचाःगु दु । ६१ क्वःगु कार्यपालिका मुँज्याय् ‘कोभिड १९ महामारी व्यवस्थापन’ सम्बन्धय् तःगु प्रस्तावय् सहलह यासें मुँज्यां सुविधा सम्पन्न आइसोलेसन व कोभिड अस्पतालको उपयुक्त विकल्प लिसेंया प्रस्ताव न्ह्यब्वयेत वडा ३ या वडाध्यक्ष दीपक के. सी.या कजिसुइ ७ दुजःया समिति नं गठन याःगु दु । समितिया दुजलय् वडा ६ या वडाध्यक्ष दिपेन्द्र लामा, ७ या शुद्धकुमार डंगोल, वडा २२ या चिनीकाजी महर्जन, ३० या दलबहादुर कार्की, ३१ या नारायण भण्डारी दी । समिति गठन धुंकाः महानगर प्रमुख शाक्यं थगुने स्वयां थुगुसी अवस्था पाःगु बिचाः तसें शंका जूपिं मनूयात जाँच याकाः क्वारेन्टीनय् च्वनेत प्रोत्साहित यायेमाःगु, माक्व आइसोलेसन वार्ड तयार यायेमाःगु व महानगर थम्हं हे कोभिडया अस्पताल हे दयेकेमाःगु आवश्यकता न्ह्यथनादिल । ‘क्वारेन्टीन दयेकेगु, आइसोलेसन दयेकेगु व आवश्यकताया लिधंसाय् अस्पतालतक्क दयेकेगु लागिं जिमिसं महानगर दुने होटल, पार्टी प्यालेस, चायेकाः न्ह्यानाच्वंगु व मन्ह्याःगु छुं अस्पतालया अवलोकन यानागु दु, व झ्वलय् सहकार्यया लागिं प्रस्ताव माग नं यानागु खः, छुं प्रस्तावत वःगु नं दु’ शाक्यं धयादिल । शाक्यं मुँज्याय् थगुने १० करोड तका तयाः स्थापना जूगु कोभिड कोषय् करीब ५ करोड तका खर्च जूगु व एम्बुलेन्स न्ह्याकेत संयुक्त एम्बुलेन्स चालक संघलिसे सहकार्य न्ह्याकागु जानकारी याकादीगु खः । महानगरं तर्जुमा यायेगु महामारी नियन्त्रणया ज्याझ्वलय् डा. गणेश गुरुङ्, डा. अर्जुन कार्की, डा. अनुप सुवेदी व डा. सरद वन्तयात स्वास्थ्यविज्ञया रुपं ब्वनेगु निर्णय नं मुँज्यां याःगु दु । मुँज्याय् नवासें उपप्रमुख हरिप्रभा खड्गी श्रेष्ठ व प्रमुख प्रशासकीय अधिकृत राजेश्वर ज्ञवालीं महामारी नियन्त्रणया लागिं महानगरं तत्काल निर्णय यानाः सेवा व्यवस्थापनय् जायेगु धयादिल । अथे हे मुँज्यां ‘मानव बेचविखन तथा ओसारपसार (नियन्त्रण) स्थानीय समिति गठन तथा व्यवस्थापन सम्बन्धि कार्यविधि–२०७८’ व ‘छात्रवृत्ति कार्यविधि–२०७८’ तर्जुमा यायेत सहमति ब्यूगु दु । नापं छत्रपाटी निःशुल्क चिकित्सालय व ब्रह्मकुमारी राजयोग सेवा केन्द्रया भवन नक्सा पास दस्तुर मिनाहा यायेगु निर्णय नं याःगु दु ।","  २०७८ बैशाख २१, मंगलबार "
सरकारया हे हुनिं संक्रमण न्यंगु काँग्रेसया दावी ,"प्रमुख प्रतिपक्षी दल नेपाली काँग्रेसं वर्तमान ओली सरकारं नेपालय् कोरोना संक्रमण नियन्त्रणया लागिं छुं ठोस ज्या मयाःगु द्वपं ब्यूगु दु । थौं पत्रकार सम्मेलन यासें नेपाली काँग्रेसं ओली सरकार पूमवंगु ज्यायात हे पूवंगु धासें उद्घाटन यानाः भिडभाड यानाजूगु दाबी यानादिल । वर्तमान सरकारं थम्हं नं छुं मयाइगु व मेपिनिगु खँ मन्यनीगु काँग्रेस सभापति देउवां धयादिल । ‘थ्व सरकारं न विगतया गल्तीं सयेकी, न नेपाली काँग्रेस अले मेपिं सरोकारवालातयसं ब्यूगु सल्लाह व सुझावयात आत्मसात याइ’ देउवां धयादिल । वर्तमान सरकारया अकर्मन्यता, चरम लापरवाही व असंवेदनशीलताया हे हुनिं लकडाउनया स्थिती वःगु देउवां धयादिल । सरकारया हे हुनिं आः संक्रमित म्ह्वः दुगु जिल्लाय् तकं संक्रमण न्यंगु नेपाली काँग्रेसया निष्कर्ष दु । ‘सरकारं स्वनिगः लिसेंया थासय् १५ न्हु लकडाउन यायेगु निर्णय यायेधुंकाः कोभिड १९ परिक्षण मयाःसे स्वनिगः त्वःतेगु ई बियाः लखौं मनूत लकडाउन मजूगु म्ह्वः संक्रमित जिल्लाय् थ्यन’ पत्रकार सम्मेलन धुंकाः जारी याःगु प्रेस विज्ञप्तीइ च्वयातःगु दु । संक्रमण रोकथाम व उपचारया प्रवन्ध ताःलाकेत नेपाली काँग्रेसं माग याःगु दु । संक्रमण रोकथाम व उपचारया ताःलाकेत धासें काँग्रेसं ११ बुँदे माग नं न्ह्यब्वःगु दु । ११ बुँदे माग अन्तर्गत नेपाली काँग्रेसं अक्सिजन व भेन्टिलेटरया गाक्क आपूर्ति, अस्पताल, आइसीयू लिसें स्वास्थ्य सामग्रीया व्यवस्था, सिमा नाकाय् अनिवार्य पिसिआर परिक्षण लिसेंया माग काँग्रेसं याःगु दु । लिसें, केन्द्रनिसें स्थानीय तहतक्क दक्वं संरचनायात देयन्यंक सचेतना अभियान न्ह्याकेत क्रियाशील यायेगु, उपचारया पहुँचय् समस्या दुपिन्त हरसम्भव ग्वाहालि यायेगु, आर्थिक समस्या जूपिनिगु नितिं न्हापा थें अभियान न्ह्याकेगु व विकसित मित्र राष्ट्रतयत खोप ग्वाहालि यायेत इनाप यायेगु लिसेंया प्रतिवद्धता नं काँग्रेसं प्वंकूगु दु ।","  २०७८ बैशाख १७, शुक्रबार "
येँय् अनधिकृत प्रचार व निर्माण ज्वलं चीकाच्वन,"येँ महानगरया नगर प्रहरी थौंकन्हय् सडकय् मुंकातःगु अनधिकृत निर्माण ज्वलं अले प्रचार ज्वलं चीकेगुलिइ सक्रिय जूगु दु । अथे हे, सडक सिथय् अले पार्कय् दुगु जोखिमयुक्त सिमाया कचा चानाः जोखिममुक्त दयेकेगु ज्या नं नगर प्रहरीं यानाच्वंगु दु । व्यस्त इलय् सवारी आवागमनं यायेमछिंगु ज्या आः बन्दाबन्दीया इलय् यानाच्वनागु नगर प्रहरी महाशाखा प्रमुख धनपति सापकोटां धयादिल । ‘सडकय् ज्या याइपिन्सं ज्या क्वचायेधुंकाः सामान त्वःताथकेगु याःबलय् सडकय् छुं न छुं सामाग्री मुनाच्वंगु दु, थज्याःगु सामानलिसें दुंगु वा त्वधूगु बार, पिलर, खम्बालिसेंया सामग्री चीकाच्वनागु दु’ सापकोटां धयादिल । महानगरया तःधंगु वटा आकाशे पुलय् तयातःगु प्रचार ज्वलं नगर प्रहरीं चीकूगु दु । स्टिकर तिकाः तयातःगु सामग्री लिकायेत थाकूगु धासें रङ्ग इलाब्यूगु दु । ‘मछिंगु थासय् तयातइगु जूगुलिं थज्याःगु सामग्री लिकायेत सुरक्षाया दृष्टिं जोखिम दु । तर थुकिया व्यवस्थापनया लागिं सम्झौता याःगु पक्षं सम्झौता कथं राजस्व पुलेगु लिसेंया ज्या मयाःगुलिं जिमिसं जोखिम फयाः हे चीकागु खः’ महाशाखा प्रमुख सापकोटाया धापू दु । अनधिकृत निर्माण ज्वलं चीकेगु झ्वलय् कलंकीनिसें त्रिपुरेश्वरया मुल सडक, लुँहिति, न्हू सतक, भोताहिति, जमः, कान्तिपथ, दरबार मार्ग, कमलादी, पुतलीसडकया ज्वलं चीकूगु दु । कन्हयनिसें बानेश्वर क्षेत्रय् केन्द्रीत जुइगु महाशाखाया योजना दु । महाशाखायाकथं सडक व सडक पेटी दयेकेबलय् अले मर्मत यायेबलय्, खानेपानीया पाइप लाइन तइबलय्, टेलिकम व इन्टरनेटजन्य सुविधा वितरण यायेगु प्रयोजनं ज्या याइबलय् ल्यं दुगु छुं न छुं सामग्री सडकय् हे त्वःतावनेगु यानाच्वंगु दु ।","  २०७८ बैशाख २१, मंगलबार "
यल १९ वडाय् Fire Hydrant जडान जुयाच्वन ,स्वनिगलय् बन्दाबन्दीया जुयाच्वंगु ईयात सदुपयोग यासें यल महानगरपालिका १९ वडाय् मि स्यायेगु नितिं मेसीन जडान यायेगु ज्यायात तच्वयेकूगु दु । मि च्याइगु इलय् दमकल दुहां वनेमफइगु थायया नितिं Fire Hydrant जडान यायेगु ज्या थौंकन्हय् जुयाच्वंगु खः । यल महानगर वडा नम्बर १९ या वडाध्यक्ष विनोद ताम्रकारं युएनडिपिया ग्वाहालिइ ३० द्वः लिटरया ट्याङ्की नं दयेकागु जानकारी बियादिल । लिसेंया १५ घोडाया मेसीन जडान यायेगु ज्या थौंकन्हय् यानाच्वंगु दु । उगु मेसीनं २ सः मिटरतक लखं छ्वाकाः मि स्यायेफइगु वडाध्यक्ष ताम्रकारं धयादीगु दु ।,"  २०७८ बैशाख २१, मंगलबार "
न्हूपिं संक्रमितमध्ये ५०.८२ प्रतिशत स्वनिगलय्,नेपालय् लिपांगु खुसी तँसा ७ हजार ६६० म्हेसिके कोभिड १९ या संक्रमण पुष्टि जूगु दु । ५७१ एन्टिजेन व १६ हजार १३१ आरटी पिसिआर यानाः मुक्कं १६ हजार ७०२ स्वाब नमूनाया परिक्षण याःगुलिइ ७ हजार ६६० म्हेसिके संक्रमण खनेदुगु खः । परिक्षण ल्याःया तुलनाय् थ्व ४५.८६ प्रतिशत खः । न्हूपिं संक्रमितमध्ये ९ दँतक्कया १७४ म्ह दुसा १० निसें १९ दँ पुचःया ४५२ म्ह दु । थ्वलिसें नेपालय् कोरोना भाइरसं संक्रमित जूपिनिगु मुक्कं ल्याः ३ लाख ५१ हजार ५ थ्यंगु दु । थप जूपिं न्हूपिं संक्रमितमध्ये ३ हजार ८९३ म्ह स्वनिगःयापिं दु । येँय् २ हजार ७७९ न्हूपिं संक्रमित खनेदत सा यलय् ६०१ व ख्वपय् ५१३ दु । स्वनिगलय् दुपिं सक्रिय संक्रमितमध्ये १ हजार २१७ म्ह थीथी संस्थागत आइसोलेसनय् वासः याकाच्वंगु दुसा उपिंमध्ये १९४ म्ह आइसीयू व ७७ म्ह भेन्टिलेटरय् दु । लिपांगु २४ घौ दुने १ हजार ७७५ संक्रमितयात संक्रमण लंगु नं दु । आःतक्क २ लाख ८७ हजार ७९० संक्रमितं भाइरसयात बुकाः लनेधुंकूगु दु । लिपांगु खुसी तँसा ५५ संक्रमित सीगु दु । कोभिड संक्रमणया हुनिं आःतक्क ३ हजार ४१७ संक्रमितया ज्यान वनेधुंकल । थीथी संस्थागत व होम आइसोलेसनये ५९ हजार ७९८ सक्रिय संक्रमित वासः याकाच्वंगु दु ।,"  २०७८ बैशाख २१, मंगलबार "
अनलाईन एक्टिङ कासा न्ह्यात,"लकडाउनया ईयात सदुपयोग यासें कलाकार मालेगु ज्या न्ह्याःगु दु । न्हूपिं कलाकार मालेगु आज्जुं सुखावति मल्टि प्रोडक्सनं अभिनय कासाया ग्वसाः ग्वःगु दु । सुखावति मल्टि प्रोडक्सनं ‘जि नं एक्टिङ याये सः’ नामं अनलाईन एक्टिङ कासा न्ह्याकूगु खः । सुखावतिया नायः सुरेन्द्र तुलाधरं थःगु फेसबुक वालपाखें कासाया घोषणा यानादीगु खः । कलाकार भोगन्द्र मानन्धरया कजिसुइ कासा जुइत्यंगु दु । कासाय् सन्देशमूलक विषयवस्तुइ एक्टिङ यानाः ३ निसें ५ मिनेटतक्कया भिडियो दयेकाः surendratula@gmail.com य् मेल यानाः छ्वयाहयेत धाःगु दु । ‘दुथ्याःगु भिडियो दुने टप टेन ल्ययाः टप टेन दुने न्हाप, ल्यू व लियांल्यू त्याकामि ल्ययेगु जुइ, त्याकामिपिन्त तका सिरपाःलिसें ट्रफि व दसिपौ बीगु जुइ’ तुलाधरं जानकारी बियादिल । त्याकामि ल्ययेगु नितिं कलाकार अले निर्देशक रामकृष्ण खड्गी, निर्देशक आर्यम नकःमि व कलाकार हिसिला महर्जनयात निर्णायक मण्डलय् दुथ्याकूगु दु । वइगु जेठ १५ गते बहनी ८ः०० ताः ईतकया दुने दुतिनीगु भिडियोयात कासाय् दुथ्याकेगु धाःगु दु ।","  २०७८ बैशाख २१, मंगलबार "
सांसद जीवनरामं कोरोनाविरुद्ध सचेतना ज्याझ्वः न्ह्याकल ,"स्वनिगलय् कोरोना संक्रमण तीव्र गतिं न्यनाच्वंबलय् संघीय सांसद जीवनराम श्रेष्ठं सचेतना ज्याझ्वः न्ह्याकादीगु दु । प्रतिनिधि सभा दुजःया लागिं येँ ८ नम्बर क्षेत्रं निर्वाचित सांसद श्रेष्ठं थौंकन्हय् थःगु निर्वाचन क्षेत्रय् कोभिड महामारीं तापानाच्वनेत सचेतना ज्याझ्वः न्ह्याकादीगु खः । ‘कोभिडं थः नं बचे जुइ, मेपिन्त नं बचे याये’ धइगु नारा बियाः श्रेष्ठं मास्क अले ल्हाः सिलेगु साब्वं इनेगु यानाच्वनादीगु दु । ज्याझ्वःअन्तर्गत थौं श्रेष्ठं येँ महानगरपालिका १५ वडा चःमति त्वालय् मास्क व साब्वं इनादिल । ज्याझ्वलय् १५ वडाया वडाध्यक्ष लिसें येँ महानगरपालिकाया प्रवक्ता ईश्वरमान डंगोल, वडासदस्य मैयाँलक्ष्मी महर्जन लगायतया नं उपस्थिती दुगु खः । कोरोना संक्रमणया न्हापांगु लहरया झ्वलय् नंसांसद श्रेष्ठं थःगु क्षेत्र दुने होम आइसोलेसनय् च्वनाच्वंपिं संक्रमितयात नापलानाः पौष्टिक नसाज्वलं इनेगु ज्याझ्वः न्ह्याकादीगु खः ।","  २०७८ बैशाख २२, बुधबार "
८ हजार ६५९ न्हूपिं संक्रमितमध्ये ३ हजार ८२५ स्वनिगलय् ,"नेपालय् लिपांगु २४ घौ दुने थप जूपिं कोभिड १९ या न्हूपिं संक्रमित व संक्रमणया हुनिं सीपिनिगु ल्याखं न्हूगु रेकर्ड दयेकूगु दु । लिपांगु खुसी २१ हजार ३७२ म्हेसिया स्वाब नमूना परिक्षण याःगुलिइ ८ हजार ६५९ म्हेसिके संक्रमण पुष्टि जूगु दु । २० हजार ७५६ स्वाब नमूनाया आरटी पिसिआर परिक्षणय् ८ हजार ६०५ व ६१६ एन्टिजेन परिक्षणय् ५४ म्ह संक्रमित खनेदुगु खः । परिक्षण ल्याःया ४० दशमलव ५१ प्रतिशतयाके संक्रमण खनेदुगु खः । नेपालय् कोभिड १९ पाखें संक्रमित जूपिनिगु मुक्कं ल्याः ३ लाख ५९ हजार ६६४ थ्यंगु दु । नेपाःन्यंक आः ६६ हजार ३५२ म्ह सक्रिय संक्रमित दु । लिपांगु खुसी ५८ म्ह संक्रमितया संक्रमणया हुनिं ज्यान वंगु दु । थौंतकया हुने ३ हजार ४७५ संक्रमितया कोभिड संक्रमणया हुनिं मृत्यु जुइधुंकल । वंगु २४ घौ दुने १ हजार ९९३ संक्रमित संक्रमणमुक्त जूगु दु । थौंतक २ लाख ८९ हजार ७८३ म्ह संक्रमितयात संक्रमण लनेधुंकूगु दु । लिपांगु खुसी थप जूपिं न्हूपिं संक्रमितमध्ये स्वनिगः दुने ३ हजार ८२५ म्ह दु । येँय् २ हजार ८४९, यलय् ५१८ व ख्वपय् ४५८ म्ह संक्रमित थप जूगु खः । स्वनिगलय् जक ३० हजार १५५ म्ह सक्रिय संक्रमित दु । उपिंमध्ये एक हजार १२० म्ह थीथी संस्थागत आइसोलेसनय् दु । १९० म्ह आइसीयूलय् दुसा उपिंमध्ये ६३ म्हेसित भेन्टिलेटरय् तयाः वासः यानाच्वंगु दु । स्वनिगलय् १ लाख ५८ हजार १९ म्ह संक्रमित जुइधुंकूगु दु । उपिंमध्ये १ लाख ३६ हजार ६७० म्ह संक्रमणमुक्त जुइधुंकल सा एक हजार १९४ म्ह संक्रमितया कोभिड संक्रमणया हुनिं ज्यान वनेधुंकल ।","  २०७८ बैशाख २२, बुधबार "
कोभिड उपचार सहकार्यया लागिं मेयर शाक्य व उपत्यका पृतनापति दथुइ सहलह ,"येँ महानगरपालिका प्रमुख विद्यासुन्दर शाक्यं स्वनिगलय् अप्वयाच्वंगु कोभिड संक्रमण रोकथामय् नेपाली सेनां यानाच्वंगु ज्या व कुतःया बारे जानकारी कयादीगु दु । थौं नेपाली सेना उपत्यका पृतना हेडक्वाटर नारायणहितिइ च्वंगु मुँज्याय् महानगर प्रमुख शाक्यं पृतनापति उपरथी आनन्द अधिकारीलिसेंया अधिकारीतलिसे सहलह यासें स्वनिगलय् कोभिड नियन्त्रणया लागिं संस्थागत सहकार्य यायेमाःगुलिइ बः बियादिल । प्रमुख जिल्ला अधिकारी कालीप्रसाद पराजुलीतकंया ब्वति दुगु मुँज्याय् शाक्यं चिचीधंगु इकाइलय् आइलोसन, क्वारेन्टीन दयेकेबलय् जनशक्ति व श्रोत व्यवस्थापनमा समस्या वइगु संस्थागत सहकार्यय् थःपिं न्ह्याःवनेत स्वयागु धयादिल । ‘जिमिसं नेपाली सेना, नेपाल प्रहरी, शसस्त्र प्रहरी व तःधंगु अस्पतालतलिसे सहकार्य यानाः वयकःपिंके दुगु क्षमता थकायेत स्वयाच्वनागु खः, थुकथं तयार जुइगु थासय् कोभिडया उपचार संयन्त्र दिगो, व प्रभावकारी जुइ’ शाक्यं धयादिल । व झ्वलय् पृतनापति उपरथी अधिकारीं कोभिड व्यवस्थापनय् नेपाली सेनां सक्रियतालिसें ज्या यानाच्वनागु जानकारी याकादिल । मुँज्याय् उपरथी सीताराम खड्कां आः अक्सिजनया अभाव दुगु तर, व्यक्ति अले उद्योगतयसं सिलिन्डर मुंकूगुलिं माःथाय् माःगु इलय् थ्यंकेत समस्या जुयाच्वंगु धयादिल । अस्पतालयात न्हापांगु व उद्योगयात निगूगु प्राथमिकताय् तयाः अक्सिजन वितरण व्यवस्थापन यायेगु खःसा समस्या मजुइगु छ्याता खड्कां बियादिल । मुँज्याय् वीरेन्द्र सैनिक अस्पताल छाउनीइ कोभिड मजूपिं विरामीयात नं वासः यायेमाःगुलिं कोभिडया लागिं करीव २ सः वेड तयेफइगु धाःगु खः । अथे हे, आवश्यकता व जटिलताया लिधंसाय् महाङ्कालस्थित अस्पताल न्ह्याकेगु नं अधिकारीतयसं धाःगु खः ।","  २०७८ बैशाख २२, बुधबार "
सामाजिक सञ्जालय् प्रतिबन्धित ट्रम्पं न्ह्याकल थःगु हे वेबसाइट ,"फेसबुक, ट्वीटरलिसेंया सामाजिक संजालय् प्रतिवन्धित पूर्व अमेरिकी राष्ट्रपति डोनाल्ड ट्रम्पं थःगु हे वेबसाइट न्ह्याकूगु दु । थःगु सुचं संचार यायेत पूर्व राष्ट्रपति ट्रम्पं डोनाल्डजेट्रम्प.कम वेबसाइट न्ह्याकूगु खः । वेबसाइटय् ट्रम्पया किपा, भिडियो व वयकःया हसनात तयातःगु दु । लिसें ट्रम्पं वेबसाइटय् छुं न्हूगु पोष्ट यानाकथं नोटिफिकेसन वइगु यानाः साइन इन अप्सन नं तयातःगु दु । अथे हे, ट्रम्पं अन याइगु पोष्ट फेसबुक व ट्वीटरय् सेयर नं यायेजीकातःगु दु । तर पोष्टय् कमेन्ट यायेगु सुविधा धाःसा ब्यूगु मदु । मंगलबाःनिसें न्ह्याःगु वेबसाइटबारे सामाजिक सञ्जाल प्रयोगकर्ता दथुइ यक्व चर्चा जुयाच्वंगु दु । आपाःसिनं ट्रम्पयात ब्लगरया रूपं सामाजिक सञ्जालय् लिहांवःगु धासें हिस्याःगु नं दु । अथे हे, ट्रम्पया बरिष्ठ सल्लाहकार जेसोन मिलरं थुगु वेबसाइट सामाजिक सञ्जाल मखूगु व पूर्वराष्ट्रपति ट्रम्पया न्हापांगु कार्यकालया महत्वपूर्ण ज्या व लिपांगु वक्तव्य उपलब्ध जुइगु स्रोत धासें ट्विट याःगु दु । वंगु जनवरी ६ कुन्हु डेमोक्र्याटिक उम्मेदवार जो बाइडेन विजयी जूगु घोषणा यायेत च्वंगु कांग्रेसया संयुक्त बैठकय् ट्रम्पया समर्थकतयसं हिंसात्मक आक्रमण याःगु खः । व धुंकाः हिंसायात उक्से याइगु पोस्ट याःगु द्वपनय् ट्वीटर, फेसबुकलिसें मेमेगु सामाजिक सञ्जाल कम्पनीं ट्रम्पया अकाउन्ट निलम्बित यानाब्यूगु खः ।","  २०७८ बैशाख २२, बुधबार "
शिक्षण अस्पतालया न्हूगु कोभिड उपचार कक्षया मेयर शाक्यपाखें निरीक्षण ,"महाराजगञ्जस्थित त्रि.वि. शिक्षण अस्पतालया न्हूगु भवनय् कोभिड उपचार कक्ष दयेकेगु तयारी जुयाच्वंगु दु । उगु कोभिड उपचार कक्षया तयारीबारे जानकारी कायेत थौं येँ महानगरया प्रमुख विद्यासुन्दर शाक्य, उपप्रमुख हरिप्रभा खड्गी श्रेष्ठ व वडा ३ या वडाध्यक्ष दिपक के.सी. अस्पताल थ्यंकादिल । अस्पतालया कार्यकारी निर्देशक प्रा. डा. दिनेश काफ्लें आः कोभिड उपचार पद्धतिया अभ्यास व न्हूगु तयारीया बारे स्थलगत अवलोकन याकादीगु खः । व झ्वलय् महानगर प्रमुख शाक्य, उपप्रमुख खड्गीलिसें नं आकस्मिक कक्ष, कोभिड उपचार कक्ष, सघन उपचार कक्षया निरीक्षण यानादीगु खः । अस्पतालय् क्यान्सरया वासः यायेत दयेकूगु सुरेश वाग्ले क्यान्सर सेन्टरयात आःया लागिं कोभिड उपचार कक्ष दयेकेत्यंगु खः । १४० बेड क्षमताया कक्षय् आः सच्छितक वेड न्ह्याकेगु योजना दु । अवलोकनया झ्वलय् प्रमुख शाक्यं तयादीगु जिज्ञासाया लिसः ब्युसें कार्यकारी निर्देशक प्रा. डा. काफ्लें जनशक्ति परिचालन व स्रोत व्यवस्थापनया कोणं महामारी व्यवस्थापन हाथ्यां जायावंगु धयादिल । कक्षय् थौंनिसें हे ४० वेड न्ह्याःगु नं काफ्लें जानकारी याकादिल । ‘समस्या अप्वयावंसा थुगु कक्षलिसें सघन उपचार कक्ष तकं दुगु गणेशमान भवनयात नं स्वानाः सेवा विस्तार यानायंकेगु जुइ’ काफ्लें धयादिल । कोभिडया सघन उपचार कक्ष न्ह्याकेत महानगरं भेन्टिलेटर न्यायेत ग्वाहालि यानाबीगु नितिं काफ्लें इनाप यानादिल । व झ्वलय् महानगर प्रमुख शाक्यं महानगर संस्थागत साझेदारितालिसें कोभिड रोकथाम व नियन्त्रणया लागिं दिगो व परिणाममुखी ज्या यायेगु योजनाय् दुगु धयादिल । जटिल अवस्थाय् थ्यंपिं कोभिड विरामीया वासः यायेत अस्पतालपाखें वःगु प्रस्तावया बारे याकनं हे निर्णय बीगु प्रमुख शाक्यं धयादिल । अस्पतालया सूचना अधिकारी रामविक्रम अधिकारीया कथं अस्पतालं आः २ ५० वेड कोभिड विरामीया लागिं फ्यानातःगु दु । वमध्ये २१८ विरामीं वासः याकाच्वंगु दु । अस्पतालय् वासः याकेत वइपिं कोभिड विरामीमध्ये थुगु पालय् निम्ह सीधुंकूगु दु । अस्पताललिसेया सहकार्य सकारात्मक व नजिताउन्मुख जूगु वडा ३ या वडाध्यक्ष केसीं धयादिल । महानगरया ग्वाहालिइ अस्पतालय् कोभिडया वासः यायेत ५ सः वेड थ्यंकेगु योजना कथं ज्या जुयाच्वंगु के.सी.या धापू खः ।","  २०७८ बैशाख २२, बुधबार "
भाषिक न्ह्यलुवा इन्द्र माली मन्त ,नेपालभाषा ख्यःया आन्दोलनया छम्ह न्ह्यलुवालिसें साहित्यकार ईन्द्र माली मन्त । नुगः ल्वचं कयाच्वंम्ह वयकः थौं सुथय् ७ ताः ईपाखे मदुगु खः । वासः यायेगु झ्वलय् येँया बाँसबारीस्थित सहिद गंगालाल राष्ट्रिय हृदय रोग केन्द्रय् वयकःया निधन जूगु खः । मदुम्ह मालीया अन्त्येष्टि थौं हे पशुपति आर्यघाटय् जुइगु धाःगु दु । वयकःयाके लिपांगु इलय् कोरोना पोजेटिभ नं खनेदुगुलिं सेनां शव व्यवस्थापन याइगु जूगु दु । ७८ दँ दुम्ह मालीया जन्म वि.सं. २००० सालय् जूगु खः । वंगु निदँ न्ह्यः वयकःया न्हापांगु ज्याःजंक्वः क्वचाःगु खः । येँया कालिमाटीइ च्वंम्ह वयकः लिपांगु इलय् येँया भुइजःसिइ च्वंच्वनादीगु खः । सरकारी सेवाया झ्वलय् थीथी मन्त्रालयय् तकं ज्या यानादीम्ह वयकः राजपरिषदय् कार्यरत जुयाच्वंबलय् अवकाश चूलाकादीगु खः । २२ सालय् रेडियो नेपालं जीवन दबू ज्याझ्वः लिकाःगु विरोधय् जूगु आन्दोलनय् वयकःया सक्रियता न्ह्यथनेबहःजू । विशेष रुपं समालोचना क्षेत्रय् च्वसा न्ह्याःम्ह वयकलं हाइकु साहित्यया विकासय् नं योगदान बियादीगु दु । थः हे प्रकाशक व सम्पादक जुयाः वयकलं हाइकु निलापौ नं पिथनादीगु दु । नेपालभाषा एकेडेमिया पुलांम्ह सदस्य सचिव तकं खःम्ह वयकलं नेपाल तरुण लेखक संघया सचिव जुयाः नं ज्या यानादीग दु । नेपालभाषाया स्तरीय खँग्वःधुकू कथं कयातःगु नेपालभाषाया तः खँग्वः धुकूया वयकः कोषकार नं खः । अनुसन्धान ख्यलय् नं वयकःया योगदान च्वछायेबहःजू ।,"  २०७८ बैशाख २३, बिहिबार "
सार्वजनिक थाय् नियमित निसंक्रमण यासें महानगर ,"येँ महानगरपालिकां अस्पताल, सुरक्षा जाँच व ज्याकू थुज्वःगु मनूत अप्वः वयेवने जुयाच्वनीगु थासय् नियमित निसंक्रमण यानाच्वंगु दु । तग्वःगु जेट मेसिन छ्यलाः मनूत वयेवने जुयाच्वनीगु सार्वजनिक थाय् लिसें एम्बुलेन्स थुज्वःगु सवारी ज्वलं नं नियमित निसंक्रमण यानाच्वंगु दु । महानगरया प्रमुख प्रशासकीय अधिकृत राजेश्वर ज्ञवालीं बन्दाबन्दी जूसां मजिमगाःगु ज्यां मनूत पिहांवइगु अवस्थायात स्वयाः मनूत अप्वः वयेवने जुयाच्वनीगु थाय् निसंक्रमणया ज्या यानाच्वनागु धयादिल । ‘जिमिसं सुरक्षा जाँच जुइगु थाय् व अस्पताल परिसरयात केन्द्रीत यानाः निसंक्रमण यानाच्वनागु दु, संक्रमणयात नियन्त्रणय् कायेत जिमिसं फक्व ज्या यानाच्वनागु दु’ प्रमुख प्रशासकिय अधिकृत ज्ञवालीं धयादिल । महानगरं थगुनेया बन्दाबन्दीइ नं सार्वजनिक थासय् निसंक्रमण याःगु खः । थुगुसी निसंक्रमणया ज्यायात महामारी नियन्त्रणय् मवःतले न्ह्याकातयेगु प्रमुख प्रशासकीय अधिकृत ज्ञवालीं धयादिल ।","  २०७८ बैशाख २३, बिहिबार "
गोल्डेन भ्वाइस प्रेमध्वज मन्त,"गोल्डेन भ्वाइस अफ नेपाल प्रेमध्वज प्रधान मन्त । थौं न्हिनय् करीब १ः४५ ताः ईपाखे बसुन्धरास्थित न्यूरो अस्पतालय् वासः यायेगु झ्वलय् वयकः मदुगु खः । थौं सुथय् जक वयकःयात सासः ल्हायेत थाकूगु लिसें छातीइ समस्या खनेदयेधुंकाः अस्पताल यंकूगु खः । अस्पतालय् वासः यायेगु झ्वलय् हे वयकः मदुगु खः । वयकःया कोरोना जाँच नं याःगु सा उकिया रिपोर्ट नेगेटिभ वःगु धाःगु दु । ८४ दँया गायक प्रधान वि.सं. १९९४ सालय् सिन्धुपाल्चोक जिल्लाया चौताराय् अबुब रत्नध्वज प्रधान व मां प्राणदेवी प्रधानया कोखं जन्म जूगु खः । प्रधानया नेपाली साँगितिक ख्यलय् घुम्तीमा नआउ है, तिमिलाई अचेल कहाँ भेटुं, पर लैजाउ फुलहरु, नमान लाज यसरी, तारा मात्र होइन लिसेंया म्येत अतिकं लोकंह्वाः । उकिया नापं नेपालभाषाया साँगितिक ख्यःयात नं वयकलं बालाबालाचिंगु मिखा, पिलिपिलि पल्पसा, थौं थ्व सभाय् जिं छन्त मखं, जीवन छु खः निन्हुया नखः, उपहार थ्व मतिनाया, किचः, अय् तिमिला लिसें आपालं लोकंह्वाःगु म्येत बियादीगु दु । गायक प्रधानं हालादीगु ‘बालाबालाचिंगु मिखा’ नेपाःया हे दकले न्हापांगु रक एन्ड म्ये खः । नेपालय् रेकर्डिङ स्टुडियो हे मदुनिबलय् वयकलं कलकत्ता वनाः थुगु म्ये रेकर्ड यानादीगु खः ।","  २०७८ बैशाख २३, बिहिबार "
आयुर्वेदिक अस्पतालय् ५० बेडया आइसोलेसन न्ह्याइगु ,"नरदेवीस्थित आयुर्वेदिक अस्पतालय् जेठ १ गतेनिसें ५० वेडया आइसोलेसन न्ह्याइगु जूगु दु । थौं येँ महानगरपालिया प्रमुख विद्यासुन्दर शाक्यलिसेंया टोलिलिसे खँ ल्हासें अस्पताल व्यवस्थापन पक्षं थथे निर्णय याःगु खः । सहलहया लागिं महानगर प्रमुख शाक्य, उपप्रमुख हरिप्रभा खड्गी श्रेष्ठलिसें वडाध्यक्षपिं न्हुच्छेकाजी महर्जन, चिनीकाजी महर्जनलिसेंया टोली अस्पताल थ्यंगु खः । उगु इलय् प्रमुख शाक्यं महामारीया सामना यायेत अस्पतालयाके भौतिक संरचनाया नापं जनशक्ति नं दुगुलिइ थुकियात थप व्यवस्थित यायेत महानगरं ग्वाहालि उपलब्ध याकेगु धयादिल । ‘आइसोलेसनय् दुपिं विरामीयात थप वासः यायेमाःसा अस्पताल छ्वयेगु व अस्पतालय् अक्सिजन थेरापी जक यानां गाःपिं विरामीयात थुखे हयेज्यूगु संजाललिसेंया आइसोलेसन दयेकेनु, थुकिं अस्पतालया चाप कुहांवइ’ शाक्यं धयादिल । अस्पतालया निर्देशक डा. प्रदीप केसीं उपकरण अले मेगु सामाग्रीया लागिं व नियमित खर्च यायेमाःगु ज्याया लागिं महानगरं स्रोत उपलब्ध याकाब्यूसा अस्पतालय् आइसोलेसन न्ह्याकेफइगु धयादिल । ‘अस्पतालया क्षमता ११८ वेडया खः, शुरुवातय् झीसं ५० वेडनापं सेवा न्ह्याकेफइ । आवश्यकताया लिधंसाय् थुकियात विस्तार यायेफइ’ निर्देशक केसीं धयादिल । अक्सिजन थेरापिलिसेंया आइसोलेसन न्ह्याकेत १८ वडाया वडाध्यक्ष न्हुच्छेकाजी महर्जनं संयोजन यानादीगु धाःगु दु ।","  २०७८ बैशाख २३, बिहिबार "
येँ महानगरं सञ्जाललिसेंया आइसोलेसन न्ह्याकीगु ,"येँ महानगरपालिका प्रमुख विद्यासुन्दर शाक्यं त्वाःपतिकं आइसोलेसन सेन्टर न्ह्याकेगु स्वयां तःधंगु अस्पतालया क्षमता विकास यानाः कोभिड विरामीया उपचार अःपुकेमाःगु बिचाः तयादीगु दु । थौं राष्ट्रिय सभा गृहलय् च्वंगु कोभिड अस्पताल व्यवस्थापन सिफारिस समितिया मुँज्याय् प्रमुख शाक्यं महानगरं तःधंगु व सामुदायिक अस्पताललिसे सहकार्य यानाः उपचारयात सहज दयेकेगु कुतलय् जानागु धयादिल । व झ्वलय् शाक्यं आइसोलेसन सेन्टरयाके विरामीयात जा नकेगु, वासः यायेगु व आवश्यकताया लिधंसाय् थप उपचार यायेगु क्षमता दयेमाःगु धासें धेंधें बल्लाः यायेत आइसोलेसन न्ह्याकेमज्यूगु बिचाः तयादिल । ‘येँ महानगरं त्रि. वि. शिक्षण अस्पताल, वीर अस्पताल, नेपाली सेना, सशस्त्र व नेपाल प्रहरीया अस्पतालया क्षमता थकायेत लगानी यायेत्यंगु दु’ शाक्यं धयादिल, ‘महानगरं राधा स्वामी सत्सङ्ग भवन, सामाखुसिइ १८० निसें २ सःम्ह तक्क विरामी तयेज्यूगु अक्सिजन थेरापीलिसेंया आइसोसन न्ह्याकेगु तयारी लिपांगु चरणय् थ्यंगु दु ।’ उगु आइसोलेसनय् तःधंगु अस्पतालय् दुपिं अक्सिजन जक बियां गाःपिं विरामीयात तयेहयेगु संयन्त्र ताःलाकेगु व उकिं अस्पतालय् गम्भीर विरामीया नितिं थाय् दइगु वय्कलं धयादिल । ‘तःधंगु अस्पतालया क्षमता थकायेगु हे आःया बांलाःगु विकल्प खः, थायथासय् आइसोलेसन दयेकेबलय् कन्हय् मेगु जोखिम वयेफु’ मुँज्याय् उपप्रमुख हरिप्रभा खड्गी श्रेष्ठं धयादिल । आइसोलेसनय् वइम्ह विरामी उपचारया लागिं ढुक्क जुइफइगु लकस दयेकेमाःगु बिचाः उपप्रमुख खड्गीं तयादिल । लालाःथे आइसोलेसन केन्द्र दयेकेबलय् विरामीयात समस्या अप्वयेफुगुप्रति सजग जुइमाःगुलिइ मुँज्यां बः ब्यूगु खः ।","  २०७८ बैशाख २३, बिहिबार "
येँय् जक हे करीब ४ हजार न्हूपिं संक्रमित थप ,"नेपालय् वंगु २४ घौ दुने ९ हजार ७० म्हेसिके कोभिड १९ संक्रमण पुष्टि जूगु दु । २१ हजार १४२ म्हेसिया स्वाब नमूनाया परिक्षण याःगुलिइ ९ हजार ७० म्हेसिके संक्रमण पुष्टि जूगु खः । २० हजार ३६७ आरटी पिसिआर परिक्षणय् ८ हजार ९७० अले ७७५ एन्टिजेन परिक्षणय् सच्छिम्हेसिके संक्रमण खनेदुगु खः । परिक्षण ल्याःया आधारय् थ्व ४२.९० प्रतिशत खः । न्हूपिं संक्रमितमध्ये ४३.७९ प्रतिशत स्वनिगःयापिं दु । लिपांगु खुसी स्वनिगलय् ३ हजार ९७२ म्ह संक्रमित लूगु दु । येँय् ३ हजार १६३, यलय् ५६७ व ख्वपय् २४२ म्ह संक्रमित लूगु खः । नेपाःन्यंक थीथी संस्थागतलिसें होम आइसोलेसनय् यानाः ७२ हजार ५६१ म्ह सक्रिय संक्रमित वासः याकाच्वंगु दुसा उपिंमध्ये ३२ हजार ४५२ म्ह स्वनिगलय् दु । स्वनिगलय् थीथी संस्थागत आइसोलेसनय् एक हजार ३३२ म्ह संक्रमित वासः याकाच्वंगु दुसा उकी १८७ म्ह आइसीयूलय् व ८३ म्ह भेन्टिलेटरय् दु । आःतक्क स्वनिगलय् १ लाख ७१ हजार ९९१ म्हेसित कोभिड संक्रमण जुइधुंकूगु दुसा वमध्ये १ लाख ३८ हजार ३३५ म्हेसित संक्रमण लनेधुंकूगु दु । स्वनिगलय् कोभिड संक्रमणया हुनिं आःतक्क १ हजार २०४ म्हेसिया ज्यान वनेधुंकल ।","  २०७८ बैशाख २३, बिहिबार "
सांसद जीवनरामं दयेकल ५० बेड क्षमताया आइसोलेशन ,"संघीय सांसद जीवनराम श्रेष्ठं थम्हं ५० बेड क्षमताया आइसोलेसन तयार यायेधुनागु धयादीगु दु । नेपाल सरकारं डाक्टर व नर्सया व्यवस्था यानाब्यूसा ५० शैय्याया आइसालेसन तयारी अवस्थाय् दुगु श्रेष्ठं धयादिल । श्रेष्ठं येँया स्वयम्भूस्थित आनन्दकुटी विद्यापीठया प्रयोगविहिन अवस्थाय् लानाच्वंगु भवनय् ५० बेड क्षमताया आइसोलेशन दयेकादीगु खः । स्वयम्भू क्षेत्रया खुल्ला लकसय् दयेकूगु आइसोलेशनय् च्वनीम्ह मनू क्वथाय् जक च्वनाच्वनेमालीगु अवस्था मदइगु सांसद श्रेष्ठं धयादिल । सांसद श्रेष्ठं थःगु क्षेत्र विकासया लागिं फ्याःगु ४ करोड मध्ये १ करोड ५० लाख ४० हजार तका छ्यलाः येँ क्षेत्र नम्बर ८ य् आइसोलेसन दयेकादीगु खः । थुकिया नापं सांसद श्रेष्ठं थःगु क्षेत्रय् मास्क व ल्हाः सिलेगु साब्वं वितरणयात नं निरन्तरता बियाच्वनादीगु दु । कोरोना भाइरसबारे सचेतना थनेगु आज्जुं सांसद श्रेष्ठं थः निर्वाचित येँया ८ नम्बर क्षेत्रय् मास्क, साब्वंया नापं कोभिडसम्बन्धी जानकारी दुगु पात्रो नं वितरण यानाच्वनादीगु दु । कोरोना भाइरसबारे सचेतना थनाः चःमति, क्वयया विजेश्वरी व मखं त्वालय् यानाः ३ हजार मास्क व साब्वं इनेधुनागु श्रेष्ठं धयादिल । मास्क अले साब्वं वितरणया झ्वलय् १५ वडाया वडाध्यक्ष लिसें येँ महानगरपालिकाया प्रवक्ता ईश्वरमान डंगोल, सदस्य निमा घ्याम्चो, आनन्दराम गौतम, मैयाँलक्ष्मी महर्जन व अनिता परियारया नं उपस्थिती दुगु खः ।","  २०७८ बैशाख २३, बिहिबार "
स्वास्थ्य मापदण्ड कडाईलिसें पालना यायेत मेयर शाक्यया इनाप,"येँ महानगरपालिका प्रमुख विद्यासुन्दर शाक्यं कोभिडया वासः यायेत अक्सिजन स्वयां सिलिन्डरया अभाव जूगुप्रति संवेदनशील जुइत सम्बद्ध सकसितं इनाप यानादीगु दु । थौं छगू विज्ञप्ति जारी यासें वयकलं मनू, संस्था व उद्योगतयसं माःगु स्वयां अप्वः सिलिन्डर मुंकातःगु खनेदुगु धासें उकथं मुंकातःगु सिलिन्डर अस्पताल वा सम्बन्धित उद्योगय् बियाः ग्वाहालि यायेत इनाप यानादिल । कोभिड संक्रमण न्युनीकरण, रोकथाम व नियन्त्रणया ज्यालिसें उपचार पद्धतियात सहज दयेकेमाःगु बर्तमान अवस्था न्ह्यथँसें अस्पतालय् वासः याकाच्वंपिं प्लाज्मा माःपिं विरामीयात दान यायेफुपिन्सं प्लाज्मा दान यानाबीत नं शाक्यं विज्ञप्तीमार्फत इनाप यानादिल । थःपिं संघीय सरकार, प्रदेश सरकार व मेगु नगरपालिकालिसे नं समन्वय यानाः तःधंगु अस्पतालय् विरामीया चाप क्वकायेगु कुतलय् जानाच्वनागु वयकलं धयादिल । ‘कोभिड विरामीया चाप रफ्तार अप्वया वनाच्वंगु बर्तमान परिस्थितिइ जिमिगु आज्जु विरामीया चाप क्वकायेगु, फत्तले विरामी जुइके हे मबीगुपाखे केन्द्रीत जुइमाः’ विज्ञप्तीइ च्वयातःगु दु, ‘अस्पतालया क्षमता व ल्याः क्वकायेगु आःया आवश्यकता खः तर थ्व हे निर्विकल्प समाधान मखु ।’ लःया मुल सफा मयाःसे खुसि यचुइमखूगु बिचाः तसें शाक्यं स्वास्थ्य मापदण्ड पालना मयाःसे विरामीया ल्याः क्वकाये मफइगुलिइ बः बियादिल । जटिल अवस्था वयेकेमबीत सकसिनं कडाइलिसें स्वास्थ्य मापदण्डया पालना यायेत वयकलं इनाप यानादिल । ‘मजिमगाःगु ज्या बाहेक छेँय् नं पिहांमवये, मास्क अनिवार्य व पायछि कथं छ्यले, साब्वं लखं नियमित ल्हाः सिले । साब्वं लः मदुसा सेनिटाइजर छ्यले । भाइरसया स्वापुतिं तापनाच्वनेत फक्व सजगता नाले’ विज्ञप्तीपाखें शाक्यं इनाप यानादिल । महामारीविरुद्धया अभियानय् सकलें नागरिक सहभागिताया लागिं प्रमुख शाक्यं अपेक्षा यानादीगु दु ।","  २०७८ बैशाख २४, शुक्रबार "
मां,"थ्व छगः मात्र आखः मखु थ्वला संसार हे खः व दःसा छ दइ, जि दइ न्ह्यानाच्वंगु जीवन हे मां खः छंगु पिमज्वःगु खँ पुवंकीम्ह चिन्तामणि झोला हे जुइफुम्ह छंगु इच्छाया लागिं थःत तंकीम्ह म्हुतुसिइ न्हिला जुयाः पिज्वइम्ह थ्व वहे मां खः म्हसीकि लः त्वना नं छातीं दुरु हायेकीम्ह छंगु आशाय् प्रसब पीडा ल्वःमंकाः थः बुनां नं छन्त त्याकीम्ह जिगु लागी संसार नापं ल्वायेफुम्ह यः मां व खँ जितः अझ लुमंनि मेपिं ला गन गन का जिगु लागि भगवान सिबें न्ह्यः बस छ हे लुमनी","  २०७८ बैशाख २८, मंगलबार "
अस्पतायात माक्व ग्वाहालि यायेगु महानगर प्रमुख शाक्यया प्रतिवद्धता,"येँ जिल्लाया कोभिड डेडिकेटेड अस्पतालया प्रमुखपिन्सं महामारीया अवस्थाय् अग्रपंक्तिइ दनाः सेवा बियाच्वंपिं स्वास्थ्यकःमितय् मनोबल थकायेत छेँय् स्वयां क्वारेन्टीनय् च्वनेगु प्रबन्ध यानाबीमाःगु धाःगु दु ।  येँ महानगरपालिकाया प्रमुख विद्यासुन्दर शाक्यलिसे सहलह यासें अस्पतालया प्रमुखपिन्सं ज्या यायेबलय् फीमाःगु पिपिईलिसेंया सुरक्षा सामग्रीया बांलाःगु व्यवस्था यानाबीमाःगु अपेक्षा नं न्ह्यःने तःगु खः ।  थौं येँ महानगरपालिकाया प्रमुख शाक्यं येँ जिल्लाया कोभिड डेडिकेटेड अस्पतालया प्रमुखतलिसे खँ ल्हासें महानगरं माःगु ग्वाहालि बीगु धासें छुं कथंया ग्वाहालि माः धकाः न्यनादीगु खः ।  व झ्वलय् अस्पताल प्रमुखपिन्सं आः अस्पतालय् अक्सिजनया अभाव जुयाच्वंगुलिइ बः ब्युसें महानगरं आःया लागिं अक्सिजन कन्सन्ट्रेटर न्यानाबीमाःगु व लिपा अक्सिजन प्लान्टत तयावनेजीगु धाःगु खः ।  उकिया नापं कोभिड व नन कोभिड विरामीया वासः यायेत अस्पतालय् प्राथमिकताया लिधंसाय् आकस्मिक व होल्डिङ् यानाः निगू कथंया संरचना दयेकेमाःगु खँ नं तःगु खः ।  नापं अस्पतालय् पोर्टेवल एक्स रे मेसिन, अल्ट्रा साउण्ड मेसिन मदुबलय् विरामीयात मेथाय् छ्वयेमाःगु जक मखसें गाक्क उपकरण मदुबलय् कोभिड व ननकोभिड विरामीया नितिं छगः हे मेसिन निसंक्रमण यानाः छ्यलेमालाच्वंगु अवस्थाया बारे जानकारी याकूगु खः ।  व झ्वलय् महागनर प्रमुख शाक्यं मानविय क्षति पनेत दक्वं  छधी जुयाः ज्या यानाः कोभिड संक्रमण नियन्त्रणय् जायेत आह्वान यानादिल ।  ‘झीगु प्राथमिकता संक्रमण व थुकिं जुइगु मानवीय क्षति पनेगु खः । थुकिया लागिं छिकपिन्त माःगु थप स्रोतय् जिमिसं ग्वाहालि याये, छु गुकथंया ग्वाहालि माः धयादिसँ’ शाक्यं धयादिल ।  मेगु थप संयन्त्र दयेकाः स्वयां अस्पतालया क्षमता थकयाः महामारी नियन्त्रण याये अःपुइगु वयकःया धापू खः । अस्पताल वनेम्वाःपिं विरामीत नं आत्ते चायाः अस्पतालय् च्वंवनाब्यूबलय् अस्पतालय् चाप अप्वःगु चर्चा शाक्यं यानादिल ।  सहलहस त्रि. वि. शिक्षण अस्पतालया कार्यकारी निर्देशक डा. दिनेश काफ्ले, सहिद गंगालाल राष्ट्रिय हृदय केन्द्रया कार्यकारी निर्देशक डा. चन्द्रमणि अधिकारी, शुक्रराज ट्रपिकल सरुवा रोग अस्पतालया निर्देशक डा. सागरकुमार राजभण्डारी, निजामति कर्मचारी अस्पतालया निर्देशक डा. विधाननिधि पौडेल व डा. विमलकुमार थापालिसेंया चिकित्सकं थःथःगु बिचाः तयादीगु खः ।","  २०७८ बैशाख २८, मंगलबार "
नेपालभाषायात वर्ल्डवाइड दयेकेगु पलाः जुइफु गुगल ट्रान्सलेट ,"थौंकन्हय् मुक्कं हलिं हे गणनाय् तक्यनाच्वंगु दु । कोभिड १९ या संक्रमितया गणना, संक्रमण लंपिनिगु गणना अले संक्रमणं ज्यान वंपिनिगु गणना । हलिंन्यंक हे जुयाच्वंगु थ्व हे खः । हलिं नेवाःत नं छगू गणनाय् हे लिमलानाच्वंगु दु । तर थ्व धाःसा कोभिड संक्रमितया गणना मखु । हलिं नेवाःत गुगल ट्रान्सलेटय् गुलि ट्रान्सलेसन अर्थात अनुवाद दुथ्यात धइगु गणनाय् हलिं नेवाःतय् लिमलानाच्वंगु दु । गुगल ट्रान्सलेट गुगलं बियातःगु भाय् हिलेगु अथवा धाये अनुवादया छगू सुविधा खः । थुगु सुविधाय् हलिंया थीथी भायया खँग्वः वा खँधीयात मेगु भाषाय् हिलेफइ । तर थुकी नेपालभाषां मेगु भाषाय् अथवा मेगु भाषां नेपालभाषाय् हिलेगु सुविधा मदुनि । छायकि गुगलय् नेपालभाषा आःतक्क दुथ्याःगु हे मदुनि । आः धाःसा नेवाःतय् न्ह्यःने छगू अवसर वःगु दु । गुगलं थीथी न्हूगु भाययात नं ट्रान्सलेटय् दुथ्याकेत्यंबलय् उगु धलखय् नेपालभाषा नं दुथ्याःगु दु । ‘आ जुयाच्वंगु ज्याझ्वः गुगल ट्रान्सलेटयागु मेशीन लर्निङ मोडलयात ट्रेन व भ्यालिडेसन यायेगु लागिं खः, नेपालभाषा ट्रान्सलेट आर्टिफिसियल इन्टलिजेन्स टेक्नोलोजि प्रयोग यानाः जुइ’ वर्ल्ड नेवाः अर्गनाइजेसन नेपालभाषा गुगल ट्रान्सलेट प्रोजेक्टया मू दुजः दीपेश शाक्यं धयादिल । अर्गनाइजेसनं न्हियान्हिथं नेपालया ई कथं बहनीसिया ७ः३० ताः इलय् ट्रान्सलेसनया सेसन न्ह्याकाच्वंगु दु । जुममार्फत थीथी देयया नेवाःत मुनाः ट्रान्सलेट यायेगु ज्या थौंकन्हय् जुयाच्वंगु दु गुगल ट्रान्सलेटय् नेपालभाषा दुथ्याकेगु नितिं वइगु अगस्टया दुने गुगलं बीगु १० हजार अंग्रेजी खँपु अथवा खँग्वःयात नेपालभाषां अनुवाद यानाः गुगलय् कन्ट्रिब्यूट यायेमानि । उकथं १० हजार अनुवाद कन्ट्रिब्यूट जुल धाःसा जक गुगल ट्रान्सलेटय् नेपालभाषा दुथ्याइ । ‘गुगलं झीत १० हजार धाःगु दु, थ्व १० हजार सिधयेधुंकाः गुगलं एक्यूरेसी चेक याइ । एक्युरेसी एस्सेप्टेबल लिमितय् लात धाःसा तिनि गुगलं नेपालभाषा गुगल ट्रान्सलेटय् दुथ्याकी, नेपालभाषा गुगल ट्रान्सलेट प्रोजेक्टया मू दुजः शाक्यं धयादिल । थुकिया नितिं थौंकन्हय् वर्ल्ड नेवाः अर्गनाइजेसनया पहलय् गुगल ट्रान्सलेटय् नेपालभाषां अनुवाद यानाः कन्ट्रिब्यूट यायेगु ज्या जुयाच्वंगु दु । अर्गनाइजेसनं न्हियान्हिथं नेपालया ई कथं बहनीसिया ७ः३० ताः इलय् ट्रान्सलेसनया सेसन न्ह्याकाच्वंगु दु । जुममार्फत थीथी देयया नेवाःत मुनाः ट्रान्सलेट यायेगु ज्या थौंकन्हय् जुयाच्वंगु दु । गूगल ट्रान्सलेटय् नेपालभाषां अनुवाद यानाः कन्ट्रिब्यूट यायेगु विधि क्यनेत दकलें न्हापा १३ अप्रिलय् वर्ल्ड नेवाः अर्गनाइजेसनया केन्द्रीय न्वकूसंयुक्त श्रेष्ठ फेसबुकय् लाइभ वंगु खः । गुगल ट्रान्सलेटय् नेपालभाषाया अनुवाद यानाः दुथ्याकूगु दक्कले न्हापांगु उगु दिनय् निघौया दुने २० खँपु भाय् हिलेगु ज्या जुल । व धुंकाः ज्यासना पुचःया दिनेश शाक्यं मेपिं ग्वाहालिमिपिं नं सतःताः थजाःगु ज्याझ्वः न्हिं न्हिं हे यायेगु प्रस्ताव तःगु श्रेष्ठं कनादिल । ‘हलिं नेवाः दबूया नायः सीजन श्रेष्ठलिसें स्वम्हेसिया पुचः दयेका हरेक दिंया नितिं छम्ह–छम्ह सहजकर्ता ल्ययाः लाइभ सेसन जुयाच्वंगु दु । देवनागरी टाइप यायेफूम्ह, नेपालभाषा व अंग्रेजी नितां भाय् थूपिंत झीसं सःतेगु यानाच्वना’ श्रेष्ठं जानकारी बियादिल । थुकथं हे आः न्हिं न्हिं लाइभ सेसन जुइ, उकी छम्ह सहजकर्तां सेसनयात न्ह्याकी सा मेमेपिं नं जुममार्फत उकी स्वानाः गुगलं बीगु अँग्रेजी खँपु नेवाः भाषां हिलेगु ज्या जुइ । न्हियान्हिथं थुकथं हे ट्रान्सलेट यायां १०द्वःया आज्जुयात लीगु ज्या जुयाच्वंगु दु । १० द्वः अनुवाद थ्यंकेमाःगुलिइ मे ११ या दिंतक्क थ्यंबलय् ७ हजार ८ सय खँपु दुथ्यायेधुंकूगु दु । आज्जुकथं आः २ हजार २ सय अनुवाद दुथ्यायेमानि । ‘गुगलं नेपालभाषाया लागिं दयेकूगु मोडल धिसिलाकेत झीसं गुलि फु, उलि डाटा इनपुट यायेमाः, झीसं गुलि अप्वः ट्रान्सलेट यात, गुगल ट्रान्सलेटं याइगु एक्युरेसी उलि हे अप्वइ । उकिं १० हजार जक मखु, झीसं गुलि फु उलि ट्रान्सलेट यायेगु कुतः यायेमाः’ शाक्यं तनादिल । १० हजारया आज्जुतक याकनं थ्यंकेत थौंकन्हय् जुमय् ब्रेकआउ क्वथा दयेकाः प्यंगू न्यागू पुचः जानाः ट्रान्सलेट यायेगु यानाच्वंगु दु । यक्व सिबें यक्व दक्ष भायहिलामिपिनिगु योगदान दयेमा धकाः डब्लु एन ओं नेपालभाषाया नांजाःपि च्वमिपिंलिसें १ अप्रिलकुन्हु सहलह याःगु दबूया नायः सिजन श्रेष्ठं धयादिल । थुगु हे मुँज्याया लिच्वः कथं भाय् हिलेगु ज्याया गुणस्तर व संख्यात्मक वृद्धिया नितिं पुचः पुचलय् मुनाः छगू हे जूम मुँज्या दुने नं थीथी ब्रेकआउट क्वथाय् ग्वाहालिमिपिंत दुथ्याकाः सेसन न्ह्यानाच्वंगु नायः श्रेष्ठं जानकारी बियादिल । ‘थुकथं सेसन न्ह्याःवंबलय् थौंकन्हय् न्हिं ३सः–४सः खँपुया भाय् हिलेगु ज्या जुयाच्वंगु तथ्यांकं क्यनाच्वंगु दु, गुगु तसकं उत्साहजनक लिच्वः खः । थुकथं हे वनेफःसा मेगु वाः दुने १२ हजार खँपु थ्यंकेफइगु खनेदु’ नायः श्रेष्ठया धापू खः । आः न्ह्यानाच्वंगु ट्रान्सलेसन सेसनय् १० हजार ट्रान्सलेट थ्यनेधुंकाः डब्लुएनओपाखें मेगु १० हजार नं यायेगु कुतः जुयाच्वंगु शाक्यं जानकारी बियादिल । भाय् मसःपिनिगु नितिं नं थुगु ट्रान्सलेट सुविधां यक्व ग्वाहालि यायेफु । कन्हय् वनाः गुगल ट्रान्सलेटय् नेवाः भाय् दुथ्याकेफत धाःसा अँग्रेजी वा मेमेगु भाषायात नेवाः भाषाय् याउँक हे हिलेफइ । उलि जक मखु, नेवाः भाषाया खँपु वा खँग्वःयात मेगु भाषाय् नं हिलेफइ । थुकिं यानाः नेवाःत विदेशय् वनेबलय् अनया भाय् मथुयाः अलमल जुयाच्वनेमालीगु स्थितीयात यक्व हदतक क्वपालेफइ । नेपालभाषाया विकासया नितिं थ्व छगू बांलाःगु व स्यल्लाःगु पलाः जुइफु । थुकी हरेक मनूतयसं व्यक्तिगत तवरं ट्रान्सलेट यानाः कन्ट्रिब्यूट यायेफइगु जूगुलिं थः लाःगु इलय् न्ह्याम्हेसिनं नं थुकी ग्वाहालि यायेफइ व गुगल ट्रान्सलेटय् नेपालभाषा दुथ्याइगु सम्भावनायात बल्लाका बी फइ । थौंकन्हय् स्वनिगःलिसें नेपाःया थीथी जिल्लाय् निषेधाज्ञा जुयाच्वंगु अवस्थाय् थः हे पुचः दयेकाः थुगु गुगल ट्रान्सलेटय् नेपालभाषां अनुवाद यानाः कन्ट्रिब्यूट यायेगु तसकं बांलाइ । छगू ला थःगु भायया नितिं छगू योगदान नं जुइ, मेगु निषेधाज्ञाय् छेँय् जक च्वनाच्वनेमाःबलय् याउँक ई नं छ्यायेफइ । ","  २०७८ बैशाख २८, मंगलबार "
बुंगद्यःया रथयात्रा प्रतीकात्मक रुपं याइगु,नेपालया हे ताःहाकःगु रथजात्राया रुपं काइगु बुंगद्यःया रथयात्रा थुगुसी प्रतीकात्मक रुपं क्वचायेकीगु जूगु दु । बुंगःद्यःया रथयात वइगु जेठ १ गते प्रतीकात्मक रुपं सालाः रथयात्रा क्वचायेकीगु खः । थौं च्वंगु सरोकारवालाया मुँज्यां कोरोना महामारीयात मध्यनजर यासें म्ह्वः ल्याखय् जक उपस्थित जुयाः स्वास्थ्य सुरक्षाया मापदण्डयात लिनाः प्रतीकात्मक रुपं जेठ १ गते रथ सालेगु निर्णय जूगु खः । यलया सहायक प्रमुख जिल्ला अधिकारी ललितकुमार बस्नेतं कोभिड–१९ संक्रमणया अप्वयाच्वंगु जोखिमयात बिचाः यासें थज्याःगु निर्णय जूगु जानकारी बियादिल । जिल्ला सुरक्षा समितिया मुँज्यां जनस्वास्थ्य मापदण्डया अनिवाय पालना यासें सुरक्षा घेरा दुने रथयात्रायात अनुशासित व मर्यादित रुपं क्वचायेकेत दक्वं सुरक्षा निकायं समन्वयात्मक ज्या यायेगु निर्णय जूगु नं जानकारी ब्यूगु दु । थगुने बुंगद्यःया रथयात्राय् ताः ई अन्यौल जूबलय् जूगु विवादं उग्र रुप काःबलय् झडप तकं जूगु खः ।,"  २०७८ बैशाख २९, बुधबार "
यलया कुमारीया आसन हिल ,"यलया जीवित देवी कुमारीया आसन ८० दँ लिपा ह्यूगु दु । न्हिं न्हिं पूजाया लागिं कुमारी बिराजमान जुयाबिज्याइगु आसन जीर्ण जूगुलिं ह्यूगु खः । यलया हःखास्थित रत्नाकर महाविहारय् विहारया आजुपिन्सं बौद्ध पराम्परा कथं क्षमा पूजा यानाः न्हूगु आसन कुमारीयात लःल्हात । लुँ व वहः सियातःगु न्हूगु कलात्मक आसन वरिष्ठ कलाकार प्रचण्ड शाक्यं दयेकादीगु खः । यल महानगरपालिका– १६ वडा ज्याकूया ग्वाहालिइ कुमारीया न्हूगु आसन दयेकूगु खः । ‘कुमारीया आसन जीर्ण जूगु खबर वयेधुंकाः वडाध्यक्ष निर्मल रत्न शाक्यं आर्थिक दँ २०७६/०७७ या बजेटय् आसन जीर्णोद्वारया लागिं ५ लख तका फ्यानादीगु खः ’ वडाया सदस्य शुप्रभा शाक्यं धयादिल । पुलांगु आसन हर्खराज बज्राचार्य व वयकःया परिवारं नेपाल संवत् १०६१ स कुमारीयात देछानादीगु खः । न्हूगु आसनय् वर्तमान कुमारी निहिरा बज्राचार्य बिज्यानादी । ‘न्हापा कुमारी बिज्याइगु आसन जीर्ण जुयाः कुमारी फ्यतुइत तकं मछिं, आः न्हूगु आसनय् कुमारी माजु याउँक व अःपुक विराजमान जुयाबिज्याइ’ वर्तमान कुमारी निहिराया अबुजु निरोज बज्राचार्यं धयादिल ।","  २०७८ बैशाख ३०, बिहिबार "
बुंगद्यः कोदुवालं यलय् बिज्याकल ,"बुंगद्यःया रथ जात्राया झ्वलय् कोदुवालय् वनाः बुंगद्यः कयाहःगु दु । बुंगद्यः रथय् बिज्याके छन्हु न्ह्यः कोदुवालय् वनाः द्यः काःवनेगु परम्परा कथं म्हिगः मंगलबाः द्यः कांवंगु खःसा थौं द्यः यलय् हःगु खः । द्यः काः वनेगु झ्वलय् गुरुजु, द्यः पाः लाःम्ह पाञ्जु, मलीनी, सुवाः व छम्ह जेमा कुरुवालय् अमाई खुन्हू चा च्वनेगु याइ । पारुकुन्हू सुथ न्हापां कोदुवाःया खुसिइ च्वंगु जल कलशय् तयाः लः पाञ्जुं छग्वः व मलिनी नं छग्वः कलश थःगु गर्भय् अर्थात् प्वाथय् तयाः जनिखं हिनाः यलया तःबहालय् हयेगु याइ । उकथं कलश हयेगु झ्वलय् कोदुवाःनिसें गनं हे मदिकूसे न्यासि हे वयाः तःबहालय् थ्यंकेमाःगु चलन दु । थुगुसिइ मलिनी रेबिका मलि व लः पाञ्जु वनाः कलशय् जल कयाः हःगु खःसा गुरुजु मोति बज्राचार्य बिज्याःगु खः । तःबहालय् थ्यनेवं थकाली नकिम्हं कलश ज्वनावःपिं निम्हेसितं लसकुस यानाः दुकायेगु याइ । बुंगया देगः दुने दुहां वनाः कलशय् ज्वनावःगु नीलखं पाञ्जुं जवय् व मलिनीनं खवय् बज्रय् लः हाय्की । व धुंकाः तनि करुणामयया सुथसिया नित्यपुजा यानाः करुणामययात प्राण प्रतिस्था यानाः ज्वाला न्हाय्कं क्यनी । वहे खुन्हु स्वीनिकू जाःया रथय् बिज्याकेत बुंगद्यःयात खतय् तयाः पुच्वय् यंकी । बुंगद्यः रथय् तयाः अक्षयतृतीयाया कन्हय्कुन्हुंनिसें रथ पुच्वं साला जात्रा सुरु जुइ । थौं बुंगद्यः रथय् बिज्याकेगु ज्याझ्वः दु । यलया बुंगद्यःयात सहकाल, करुणा अले वर्षाया द्यः कथं हनावयाच्वंगु दु । नेपाःया दकले ताःहाकःगु रथजात्रा कथं कयातःगु बुंगद्यःया जात्रा बांलाक क्वचाःसा वा नं बांलाक वयाः बुँइ पिनातःगु बालीनाली बांलाक सइगु जनविश्वास दु । लिच्छवी जुजु नरेन्द्रदेवया पालय् नेपालमण्डलय् झिंनिदँ तक्क वा मवया बुँइ अन्न मसयाः अनिकालं मनूत म्वाये थाकुगु खँ बुंगद्यःया नेपाल आगमनलिसे स्वानाच्वंगु द । करुणामययात नेपालय् हयेफःसा वा वइगु भविष्यवाणी यायेधुंकाः येँ देय्या तान्त्रिक आचार्य बन्धुदत्त, यलया भलिया ललित ज्यापु व ख्वपया जुजु नरेन्द्रदेव स्वम्ह दक्षिण भारतया कामारुकामाक्षय् वनाः अनेक तान्त्रिक विधिकथं राक्षसतयगु थासं श्री करुणामय अर्थात बुंगद्यःयात नेपालमण्डल थ्यंके हःगु जनविश्वास दु । करुणामय बुंगद्यःयात बज्रयानी वौद्ध धर्मावलम्बीतयसं आर्यवोलोकितेश्वर, नाथ अनुयायीं मच्छिन्द्रनाथ, वैष्णवतयसं विरंची नारायण, शाक्ततयसं शक्ति व सूर्यया उपासकपिन्सं सुद्र्यः कथं हनावःगु दु । ","  २०७८ बैशाख २९, बुधबार "
महानगरं थप स्वंगू अस्पताललिसे सम्झौता यात,"येँ महानगरपालिकां कोभिड संक्रमितया सहज उपचारया नितिं थौं थप स्वंगू अस्पताललिसे सहयोग सम्झौता याःगु दु । महानगरं थौं सहिद गंगालाल राष्ट्रिय हृदय केन्द्र, शुक्रराज ट्रपिकल तथा सरुवा रोग अस्पताल व नेपाल कोरिया मैत्री अस्पताललिसे सम्झौता याःगु खः । थौं सम्झौता जूगु अस्पतालमध्ये गंगालाल अस्पतालयात महानगरं न्यागः भेन्टिलेटर ग्वाहालि बी । अथे हे, शुक्रराज ट्रपिकल अस्पतालयात १० वेडया स्टाफ अव्जर्वेसन कक्ष दयेकेत करीब ११ लख तका नगदलिसें १०द्वः अट्राक्टस किट न्यायेबलय् बिलकथंया धेबा अनुदान ग्वाहालि बी । ‘महामारीया जोखिम क्वपालेगु सरकार, अस्पताल व नागरिक सकसिगु समान दायित्व खः । सकसिनं थःथःगु दायित्व पूवंकेगु खःसा जोखिमयात याकनं नियन्त्रणय् कायेफइ’ सम्झौता धुंकाः महानगर प्रमुख विद्यासुन्दर शाक्यं धयादिल । व झ्वलय् मध्यपुर थिमि नगरपालिकाया प्रमुख मदनसुन्दर श्रेष्ठं मध्यपुर थिमि नगरपालिकां न्ह्याकातःगु नेपाल कोरिया मैत्री अस्पतालया क्षमता थकायेत महानगरं ब्यूगु ग्वाहालिं अन्तरनगर सम्बन्ध अझ प्रगाढ जूगु धयादिल । गंगालाल अस्पतालका कार्यकारी निर्देशक डा. चन्द्रमणि अधिकारीं येँ महानगरं अक्सिजन प्लान्ट तयाबियाः आः अस्पतालया अक्सिजन मालाजुइम्वाःगु धासें आः भेन्टिलेटर प्राप्त जुइत्यंगुलिं कोभिड संक्रमित व नुगःया शल्यक्रिया याःपिं विरामीया जीवन रक्षाय् तिबः दइगु धयादिल । शुक्रराज ट्रपिकल तथा सरुवा रोग अस्पतालया निर्देशक सागरकुमार राजभण्डारीं धयादिल, ‘विकास समितिअन्तर्गत न्ह्यानाच्वंगु थ्व अस्पतालया छुं कर्मचारीतयत सेवा गुकथं उपलब्ध याकेगु धइगु चिन्ता अस्पतालया दु, नियमित आय मदुगुलिइ आः महानगरं ग्वाहालि बीधुंकाः आशा अप्वःगु दु ।’ वंगु बैशाख २८ गते महानगरं सरकारी व सामुदायिक अस्पतालया प्रमुख अले प्रतिनिधितयत सःताः कोभिड संक्रमणविरुद्ध ल्वायेत गज्याःगु ग्वाहालि माः धकाः न्यंगु खः । व धुंकाः अस्पतालतयसं थःगु क्षमता थकायेत माःगु उपकरण अले व्यवस्थापनया लागिं ग्वाहालि माग याःकथं सम्झौता याःगु खः । बैशाख ३१ गते वीरेन्द्र सैनिक अस्पताल, छत्रपाटी निःशुल्क चिकित्सालय, चिकित्सा विज्ञान राष्ट्रिय प्रतिष्ठान वीर अस्पताल, निजामति कर्मचारी अस्पताल, महेन्द्र नारायण निधि मेमोरियल अस्पताल, हेल्पिङ ह्याण्ड्स सामुदायिक अस्पताल व जनस्वास्थ्य सरोकार ट्रष्ट, काठमाडौँ मोडल अस्पताललिसे ग्वाहालि सम्झौता याःगु खः । सम्झौता कथं महानगरं अनुदान काःगु अस्पतालं थम्हं बियागु सेवाया विवरण महानगरयात न्हिं न्हिं छ्वयेमाः । परिस्थिति व आवश्यकताया लिधंसाय् सम्झौता थप यानाः साझेदारिता निरन्तर जुइफइगु सम्झौताय् न्ह्यथनातःगु दु । महानगरं आःतक्क १२ सरकारी व सामुदायिक अस्पताललिसे ग्वाहालि सम्झौता यायेधुंकूगु दु ।","  २०७८ जेठ १, शनिबार "
"स्वनिगलय् २ हजार ९३७ संक्रमित थप, ३ हजार ४८ संक्रमणमुक्त ","नेपाः देयन्यंक लिपांगु २४ घौ दुने थप जूपिं कोभिड १९ का या न्हूपिं संक्रमितमध्ये करीब ३७ प्रतिशत स्वनिगःपाखें दु । देयन्यंक ८ हजार १६७ म्ह संक्रमित थप जूबलय् स्वनिगः दुने २ हजार ९३७ म्हेसिके संक्रमण पुष्टि जूगु दु । येँय् २ हजार १४६, यलय् ४४४ व ख्वपय् ३४७ म्हेसिके संक्रमण खनेदुगु खः । स्वनिगलय् थौंतक्कया दुने २ लाख ४ हजार ७१४ म्हेसित कोभिड १९ संक्रमण पुष्टि जुइधुंकूगु दु ।  उपिंमध्ये ७८ दशमलव ५८ प्रतिशत संक्रमणमुक्त नं जूगु दु । आःतक्क स्वनिगलय् १ लाख ६० हजार ८७४ म्ह संक्रमितयात संक्रमण लनेधुंकूगु दु । लिपांगु खुसी ३ हजार ४८ म्ह संक्रमित संक्रमण लंकाः छेँय् लिहांवंगु दु । स्वनिगः दुने दुपिं सक्रिय संक्रमितया ल्याः ४२ हजार २२५ दु । ४० हजार २८८ म्ह होम आइसोलेसनय् दुसा १ हजार ९३७ म्ह थीथी संस्थागत आइसोलेसनय् वासः याकाच्वंगु दु । आइसीयूलय् दुपिं १८० म्हमध्ये १०१ म्हेसित भेन्टिलेटरय् तयाः वासः यानाच्वंगु दु । स्वास्थ्य तथा जनसंख्या मन्त्रालयया कथं स्वनिगलय् लिपांगु खुसी ७६ म्ह कोभिड संक्रमणया हुनिं सीगु दु । येँय् ५४, यलय् १४ व ख्वपय् ८ संक्रमित मदुगु खः । स्वनिगलय् थौंतक्कया हुने १ हजार ६१५ म्ह संक्रमितया कोभिड संक्रमणया हुनिं ज्यान वनेधुंकूगु दु ।","  २०७८ जेठ १, शनिबार "
‘बागमति सभ्यता’या च्वमि डा. अमात्य मन्त ,"छगू तसकं दुग्यंगु अनुसन्धानात्मक सफूकथं कयातःगु ‘बागमति सभ्यता’या अन्वेषक च्वमि वरिष्ठ संस्कृतविद् डा. साफल्य अमात्य मन्त । कोरोना भाइरसया संक्रमणया हुनिं वयकः वंगु बिहिबाः मदुगु खः । कोभिड संक्रमणं कयधुंकाः वीर अस्पतालय् वासः याकाच्वंगु खःसा वासः यायेगु झ्वलय् उगु हे अस्पतालय् वयकः मदुगु खः । विसं १९९९ सालय् ओमबहालय् जन्म जूम्ह वयकः पुरातत्व विभागया पूर्वमहानिर्देशक तकं खः । वयकलं साँस्कृतिक संरक्षण व नेपाःया कलाया संरक्षण सम्बन्धी विषयलय् मोनुमेन्टस् कन्जरभेसेन इन नेपाल, आर्ट एन्ड कल्चर अफ नेपाल, आर्कियोलोजिकल एन्ड कल्चरल हेरिटेजेज अफ काठमाडौं भ्याली व बागमती सभ्यता लगायतया आपालं सफूत च्वयादीगु दु । मदुम्ह अमात्यं मजिपाः लाखे, मरूसतः, बुंगद्यः, तोखा संस्कृतिलिसें स्वाःगु आपालं सफूलिसें ज्यापौ च्वयादीगु दु ।","  २०७८ जेठ १, शनिबार "
कोरोनां तापानाच्वनेत चलचित्र पत्रकार संघया इनाप ,"थौंकन्हय् नेपालय् नं तिब्ररुपं न्यनाच्वंगु कोभिड १९ या न्हूगु भेरिएन्टं सुरक्षित जुयाः थःगु ज्या यायेत चलचित्र पत्रकार संघ नेपालं थः दुजःपिन्त इनाप याःगु दु । संघं विज्ञप्ती जारी यासें संक्रमणया जोखिमय् अग्रपंक्तिइ च्वनाः पत्रकारिता याइपिं आम संचारकर्मीयातत नं न्हियान्हिथं कोरोनाया जोखिम अप्वया वनाच्वंगु धासें सुरक्षित जुयाः संचारकर्मय् जायेत इनाप याःगु खः । अथे हे, संघया केन्द्रीय नायः दीनेश सिटौलाया कजिसुइ निम्ह दुजः च्वनीगु यानाः चलचित्र पत्रकार कोरोना विशेष समन्वय समिति नं गठन याःगु दु । संघया केन्द्रिय समितिया भर्च्युअल माध्यमं च्वंगु वैठकं सिटौलाया कजिसुइ गठन याःगु समितिइ न्वकू जीवन पराजुली व मू छ्यान्जे समिर बलामि दुजः दु । समितिं चलचित्र पत्रकारतय् वर्तमान अवस्था, कोरोना संक्रमित पत्रकारतय् सुरक्षा व उपचारया लागिं समन्वय, सहकार्य व सहजीकरणय् ज्या याइगु धाःगु दु । चलचित्र पत्रकारतय्सं थःगु अवस्थाया बारे समितिलिसे समन्वय यायेत नं संघं इनाप याःगु दु । लिसें बैठकं जेष्ठ ७ गते २२क्वःगु राष्ट्रिय चलचित्र पत्रकारिता दिवस अले दँ मुँज्याया झ्वलय् बीगु धयातःगु सम्मान व सिरपाः ज्याझ्वः थुगुसी नं स्थगित यायेगु निर्णय याःगु दु । पायछि ई स्वयाः वा आकिवं ज्याझ्वःयात निरन्तरता बीगु निर्णय बैठकं याःगु दु । जेष्ठ ७ गते कुन्हु भर्च्युअल माध्यमं दँमुँज्याया भिंतुना कालबिल ज्याझ्वः धाःसा जुइगु संघं न्ह्यथंगु दु ।","  २०७८ जेठ १, शनिबार "
आनन्दकुटीइ तयार जुल आइशोलेशन ,"संघीय सांसद जीवनराम श्रेष्ठया स्थानीय पूर्वाधार विकास ज्याझ्वःया बजेटं येँया स्वयम्भूस्थित आनन्दकुटी विद्यापीठय् ५० बेडया कोभिड आइसोलेसन केन्द्र न्ह्याकीगु जूगु दु । 4 आइसोलेसन केन्द्रबारे जानकारी बीत थौं पत्रकार सम्मेलनया ग्वसाः ग्वयाः सांसद श्रेष्ठं ज्याझ्वःया कूल बजेटमध्ये १ करोड ५० लाख ४० हजार तकाया लागतय् आइसोलेशन दयेकागु कनादिल । वयकलं कोरोनाया न्हापांगु लहरया इलय् हे आइसोलेशन सेन्टर दयेकेगु योजना दुगु खःसां उगु इलय् स्थिती साम्य जुयावनाः द्यूगुलिइ आः हाकनं महामारी अप्वया वनेधुंकाः आइसोलेसन न्ह्याकेत्यनागु धयादिल । कोरोना भाईरसं संक्रमित जूपिं मनूत स्वच्छ व सकारात्मक लकसय् सुरक्षित जुयाः च्वनेत थुगु सेन्टर न्ह्याकेत्यनागु श्रेष्ठया धापू खः । ‘थुगु हे वालय् सेन्टर न्ह्याकेगु योजना दुगु खः । तर स्वास्थ्य मन्त्रालयलिसे स्वीकृतिया लागिं सम्झौता मजूनि’, सांसद श्रेष्ठं धयादिल, ‘वइगु सोमबाःनिसें थुकियात न्ह्याकेगु आज्जु दु ।’ थन आइसोलेशनय् च्वनीपिनिगु लागिं स्वास्थ्य निगरानीया लागिं माःपिं स्वास्थ्यकर्मी फेक्ट नेपालं उपलब्ध याकेगु बचं बीधुंकूगु धाःगु दु । व्यवस्थापनया लागिं सांसद श्रेष्ठया स्वकिय सचिव लिसें आइसोलेसन सेन्टरया कजि भीमसेन राजबाहकं माःगु पहल यानादी । अथे हे, सेन्टर न्ह्याकेत सुशिल श्रेष्ठया नेतृत्वय् व्यवस्थापन समिति दुगु व वयकःया हे नेतृत्वय् आनन्दकुटीया जीर्ण व प्रयोगविहिन भवनया मर्मत सम्भार अले माःकथं दयेकागु जानकारी पत्रकार सम्मेलनय् याकूगु खः । केन्द्र न्ह्याकेगु क्षेत्रया पत्रकारतयत स्थलगत निरीक्षण याकुसें श्रेष्ठं आनन्दकुटीइ खालि दुगु भवनया १४ क्वथाय् ३ बेडया ल्याखं ५० बेडया आइसोलेशन न्ह्याकेगु व स्वास्थ्यकःमिपिनिगु लागिं बिस्कं हे भवनया व्यवस्था यानागु जानकारी बियादिल । आइसोलेसन न्ह्याकेत कामपा १५ वडाया अध्यक्ष इश्वरमान डंगोलं वडायात प्राप्त ५० ब्लाङ्केट सेन्टरयात बियादीगु दु । अथे हे, समाजसेवी पटना डंगोलं थःगु बुदिंया लसता लाकाः सेन्टरयात ५ हजार तका चन्दा बियादीगु दु ।","  २०७८ बैशाख २४, शुक्रबार "
येँ महानगरं त्रिवि शिक्षण अस्पतालयात १० भेन्टिलेटर बिल,"येँ महानगरं त्रि. वि. शिक्षण अस्पताल महाराजगञ्जयात झिगः भन्टिलेटर ब्यूगु दु । कोभिड संक्रमित विरामीया ल्याः अप्वया वनेधुंकाः मानवीय जीवन रक्षाया लागिं भेन्टिलेटर उपलब्ध याकूगु खः । थौं अस्पतालय् वनाः महानगर प्रमुख विद्यासुन्दर शाक्यं अस्पतालया निर्देशक प्रा. डा. दिनेश काफ्लेयात भेन्टिलेटर मेसीन लःल्हानादिल । उगु इलय् उपप्रमुख हरिप्रभा खड्गी श्रेष्ठ, प्रमुख प्रशासकीय अधिकृत राजेश्वर ज्ञवाली, चिकित्सा शास्त्र अध्ययन संस्थानया डीन प्रा. डा. दिव्या सिंह शाह, वडा ३ या अध्यक्ष दिपक के. सी. लिसेंया उपस्थिती दुगु खः । महानगरपालिकां अस्पतालयात ब्यूगु भेन्टिलेटरया मू मुल्य अभिवृद्धि कर व भन्सारलिसें २ करोड ९ लाख तका तूगु धाःगु दु । मेसीन लःल्हायेधुंकाः नवासें महानगर प्रमुख शाक्यं समुदाय स्तरय् क्वकायेगुया नापं अस्पताल वनीपिनिगु नितिं सुविधा थकायेगु ज्यायात नापनापं न्ह्यःने यंकाच्वनागु धयादिल । ‘जिमिगु योजना अस्पतालय् भेन्टिलेटर व आइसियु अप्वयेकेगु स्वयां मनूतयत संक्रमणं तापाकातयेगुपाखे केन्द्रीत जुइमाः’, शाक्यं धयादिल, ‘जिमिसं सरकारी व सामुदायिक अस्पतालय् सरकारं याःगु ज्याय् मगाःगु क्षेत्रय् ग्वाहालि उपलब्ध याके ।’ त्रि.वि. शिक्षण अस्पताललिसें मेगु अस्पतालं नं प्रस्ताव वःगु धासें शाक्यं अस्पतालया क्षमता थकायेत ग्वाहालि यायेगु प्रतिवद्धता प्वंकादिल । व झ्वलय् उपप्रमुख खड्गी श्रेष्ठं महानगरं आः पूर्वाधार निर्माण स्वयां महामारी नियन्त्रणय् ध्यान केन्द्रीत याःगु धयादिल । अध्ययन संस्थानया डीन प्रा.डा. सिंह शाहं महानगरया ग्वाहालिं उत्साहित जूगु धयादिल । अस्पतालया कार्यकारी निर्देशक प्रा.डा. काफ्लें महानगरया प्रमुख व उपप्रमुख अस्पतालय् हे वयाः ग्वाहालि याःबलय् महामारीविरुद्ध ल्वायेत थप उत्साहित जूगु धयादिल । ‘अस्पतालय् आः न्हिं ५ हजार लिटर अक्सिजन खपत जुयाच्वंगुलिइ २ हजार लिटर आन्तरिक प्रणाली व ३ हजार लिटर बाह्य उत्पादनं व्यवस्थापन यानाच्वनागु दु । थुकिया माग अझ अप्वयावंगु दु’ कार्यकारी निर्देशक काफ्लें धयादिल, ‘महानगरया ग्वाहालि थन नं आवश्यक दु ।’ अस्पतालया सूचना अधिकृत रामविक्रम अधिकारीया कथं अस्पतालय् कोभिड संक्रमित विरामीया ल्याः अप्वयावंगु दु ।","  २०७८ बैशाख २५, शनिबार "
बन्दाबन्दीइ पूर्वाधार निर्माणया ज्या यासें महानगर,"येँ महानगरपालिकां बन्दाबन्दीया ईया सदुपयोग यासें पूर्वाधार निर्माणया छुं छुं ज्यायात नियमितता बियाच्वंगु दु । निषेधाज्ञा जारी जूगु इलय् न्ह्यायेधुंकूगु व सीमित जनशक्ति) न्ह्याकेफइगु ज्यायात महानगरं नियमित याःगु खः । आः न्यूरोड गेट मर्मत अले रंगरोगनया ज्या जुयाच्वंगु दु । लिसें वडा ६ या बागमती नगर व शान्ति नमूना पार्क, वडा ३ या इको पार्क व वडा ४ या धुम्वाराही पार्क दयेकाच्वंगु दु । ‘जिल्ला प्रशासन ज्याकूपाखें जारी निषेधाज्ञा व स्वास्थ्य मन्त्रालयपाखें जारी स्वास्थ्य मापदण्डया पालना याकाः ज्या नियमित याकागु खः’, सहरी पूर्वाधार विकास विभागया प्रमुख राम थापां धयादिल, ‘वडा १६ या ज्ञानदीप मार्ग, सिद्धार्थ मार्ग व जमाचो मार्गय् धः निकास अले सडक हाकुपत्रे जुयाच्वंगु दु ।’ वडा १३ या जिलेट मार्ग व वडा १४ या त्रिभुवन विश्वविद्यालय परिसरय् पःखाः दयेकेज्या व सडक हाकुपत्रे नं आः हे जुयाच्वंगु दु । वडा ३१ या श्रृजना नगर सडक सुधारया ज्या जुयाच्वंगु दु । महानगरया वडा २१ ज्याकू भवन पुननिर्माण यायेत आः थुनाच्वंगु दुसा वडा ३१ ज्याकू भवन दयेकाच्वंगु दु । थ्वलिसें सडक सुधार, स्तरोन्नती व धः निकासया वडास्तरीय ज्यात नं जुयाच्वंगु दु ।","  २०७८ बैशाख २५, शनिबार "
कालिमाटीइ याःगु एन्टिजेन परिक्षणय् १२ पोजेटिभ ,थौं सुथय् कालीमाटीया तरकारी बजारय् ४०२ म्हेसिया एन्टिजेन परीक्षण याःगुलिइ १२ पोजेटिभ खनेदत । परीक्षणय् पोजेटिभ खनेदुपिंलय् अस्पताल भर्ना जुइमाःगु कथंया विरामी सुं हे मदुगु इपिडियोमोलोजी तथा रोग नियन्त्रण महाशाखाया मेडिकल टेक्नोलोजिष्ट धनप्रसाद पौडेलं जानकारी बियादिल । पोजेटिभ खनेदुपिं सकसितं परामर्श बियाः होम आइसोलेसनय् च्वनेत धयाछ्वयागु नं वयकलं कनादिल । कोभिड संक्रमणया उच्च जोखिमय् दुगु येँया थीथी समुदायलय् थौंनिसें एन्टिजेन्ट परीक्षण न्ह्याकूगु खः । कोभिडया संक्रमण अवस्था सीकाः महामारी नियन्त्रण यायेगु नितिं येँ महानगरपालिका व इपिडिमियोलोजी तथा रोग नियन्त्रण महाशाखां मंकाः रुपं परीक्षण न्ह्याकूगु खः । कन्हय् जडीबुटीस्थित तरकारी बजारय् परीक्षण यायेगु ज्याझ्वः क्वःज्यूगु खःसां आः बजार बन्द दुगु अवस्थाय् कन्हय् टुकुचा तरकारी बजारय् परीक्षण याइगु जूगु दु । स्वास्थ्य मन्त्रालय व सीसीएमसीं पहिचान याःगु उच्च संक्रमण दुुगु थासय् परीक्षण याःगु खः ।,"  २०७८ जेठ ५, बुधबार "
"स्वनिगलय् २ हजार ८४६ संक्रमित थप, ६७ मन्त ","लिपांगु खुसी देयन्यंकनं थप जूपिं कोभिड १९ या नयाँ संक्रमितमध्ये ३४ दशमलव ८२ प्रतिशत स्वनिगःयापिं दु । देयन्यंकनं ८ हजार १७३ संक्रमित थप जूगुलिइ स्वनिगलं २ हजार ४८६ म्ह दु । येँय् १ हजार ९८८, यलय् २७० व ख्वपय् २२८ म्ह न्हूपिं संक्रमित खनेदुगु खः । स्वनिगलय् आःतक्क २ लाख १५ हजार ५४२ म्हेसित कोभिड १९ संक्रमण जुइधुंकूगु दु । थौंया तथ्याङ्क कथं स्वनिगलय् ३६ हजार ७३५ म्ह सक्रिय संक्रमित दु । थीथी संस्थागत आइसोलेसनय् वासः याकाच्वंपिंमध्ये १ हजार ८१५ म्ह एचडियूलय् वासः याकाच्वंगु दुसा आइसीयूलय् दुपिं ४२९ मध्ये १५३ म्ह भेन्टिलेटरय् दु । स्वनिगःया मुक्कं संक्रमितमध्ये १ लाख ५८ हजार ५६५ म्ह संक्रमणमुक्त जुइधुंकूगु दु । लिपांगु २४ घौ दुने स्वनिगलय् थप ६७ संक्रमित मन्त । येँय् ३९, यलय् ११ व ख्वपय् १७ म्ह मदुगु खः । आःतक्क स्वनिगलय् १ हजार ८५८ म्ह संक्रमित कोभिड संक्रमणया हुनिं मदयधेुंकल । ","  २०७८ जेठ ५, बुधबार "
स्वनिगलय् कोरोना लंपिं धमाधम अप्वयाच्वन ,"स्वनिलय् कोरोना संक्रमण जूपिंमध्ये करीब ८३ प्रतिशत संक्रमित संक्रमणमुक्त जुइधुंकूगु दु । स्वास्थ्य तथा जनसंख्या मन्त्रालयं थौं सार्वजनिक याःगु तथ्याङ्क कथं स्वनिगलय् संक्रमण लंपिनिगु दर ८२ दशमलव ६२ प्रतिशत दु । स्वनिगलय् आःतक्क कोभिड १९ पाखें संक्रमित जूपिं २ लाख १८ हजार ७७४ म्ह मध्ये १ लाख ८० हजार ७७२ म्हेसित संक्रमण लनेधुंकूगु दु । व हे कथं लिपांगु खुसी देयन्यंकनं थप जूपिं न्हूपिं संक्रमितमध्ये ३ हजार २३२ म्ह स्वनिगलय् दु । येँय् २ हजार ६ सय, यलय् ४०३ व ख्वपय् २२९ म्हेसिके संक्रमण पुष्टि जूगु खः । आः स्वनिगलय् ३६ हजार ६७ म्ह सक्रिय संक्रमित दु । थीथी संस्थागत आइसोलेसनय् वासः याकाच्वंपिं मध्ये १ हजार ८८२ म्ह जेनेरल/एचडियू वार्डय् दुसा आइसीयूलय् दुपिं ४९३ मध्ये २०५ म्हेसित भेन्टिलेटरय् तयाः वासः याकाच्वंगु दु । मन्त्रालयया कथं आः स्वनिगःया ३ जिल्लालिसें ५ सय म्ह स्वयां स्वयां अप्वः सक्रिय संक्रमित दुगु जिल्लाया ल्याः ४४ दुसा मेगु १४ जिल्लाय् २ सय स्वयां अप्वः सक्रिय संक्रमित दु । स्वनिगलय् थप ७७ म्हेसिया कोभिड संक्रमणया हुनिं ज्यान वंगु दु । मन्त्रालयया कथं लिपांगु खुसी येँय् ५९, यलय् १३ व ख्वपय् ५ म्ह मदुगु खः । स्वनिगलय् आःतक्क १ हजार ९३५ म्ह कोभिड संक्रमणया हुनिं मदयधुंकल ।","  २०७८ जेठ ६, बिहिबार "
नरदेवी आयुर्वेदिक अस्पतालय् आइसोलेसन न्ह्यात ,"नरदेवी आयुर्वेदिक अस्पतालय् थौंनिसें एचडीयुलिसें ५० वेडया आइसोलेसन न्ह्याःगु दु । थौं सहरी विकास राज्यमन्त्री रामवीर मानन्धर, येँ महानगर प्रमुख विद्यासुन्दर शााक्य व उपप्रमुख हरिप्रभा खड्गी श्रेष्ठं मंकाः कथं आइसोलेसनया उलेज्या यानादिल । अस्पतालया क्षमता ११८ वेडया खःसा शुरुवातय् २५ वेडया एचडीयू व २५ वेडया आइसोलेसन सेवा न्ह्याकूगु खः । आइसोलेसन उलेज्या धुंकाः नवासें राज्यमन्त्री मानन्धरं न्हापा कमजोरी जूगुलिं हे आः  अक्सिजनया अभाव खनेदुगु धासें आः सरकारं थुकियात भिंकीगु दावी यानादिल । राज्यमन्त्री मानन्धरं धयादिल, ‘अस्पतालतय् दथुइ सञ्जाल विस्तार यानाः विरामीतय् उपचार व्यवस्थित यानावनेमाः, अस्पतालया क्षमता थकया वने । थ्वलिसें संक्रमण क्वकायेगु पाखे नं ध्यान बीमाः ।’ महानगर प्रमुख विद्यासुन्दर शाक्यं जनताया जीवन रक्षा यायेत महानगरं स्वास्थ्य ख्यलय् लगानी थकयागु कनादिल । ‘जनताया जीवन बचे यायेगु स्थानीय सरकारया जिम्मेवारी खः, थ्व दायित्व बोध यानाः जिमिसं विकास खर्च क्वपालाः जूसां स्वास्थ्य ख्यलय् खर्च थकयागु दु’ शाक्यया धापू खः । उपप्रमुख हरिप्रभा खड्गी श्रेष्ठ, येँ महानगरपालिका १८ वडाया अध्यक्ष न्हुच्छेकाजी महर्जन, आयुर्वेद विभागया महानिर्देशक बासुदेव उपाध्यायलिसें नं महामारी नियन्त्रणया लागिं मंकाः कुतः न्ह्याकेमाःगुलिइ बः बियादिल । अस्पतालं संक्रमितया रोग प्रतिरोधात्मक क्षमता थकायेत आयुर्वेदिक वासः, अक्सिजन थेरापी, ध्यानयोग व मनोसामाजिक परामर्श, प्राणायामलिसेंया विधि लीगु धाःगु दु । अस्पतालं आयुर्वेदपाखे ७ व आधुनिक चिकित्सापाखे २ कन्सल्ट्यान्टलिसें आयुर्वेद चिकित्सक, मेडिकल अफिसर, नर्सिङ् स्टाफ, फिजियोथेरापिस्ट, आयुर्वेद स्वास्थ्यकर्मीलिसेंयात आइसोलेसनय् खटे याःगु दु । आइसोलेसन न्ह्याकेत येँँ महानगर व अस्पताल दथुइ वंगु बैशाख २७ गते सम्झौता जूगु खः । सम्झौता कथं छकः न्यानां गाःगु उपकरण अले सामग्रीया लागिं व नियमित खर्च यायेमाःगु ज्याया लागिं महानगरं अनुदान उपलब्ध याकी ।","  २०७८ जेठ ७, शुक्रबार "
स्वनिगःया संक्रमितमध्ये ८४ प्रतिशत संक्रमणमुक्त ,"स्वनिगःया मुक्कं संक्रमितमध्ये थौंतकया हुने ८४ दशमलव ०९ प्रतिशत संक्रमणमुक्त जुइधुंकूगु दु । थौंतकया हुने स्वनिगलय् २ लाख २१ हजार २२१ म्हेसित कोभिड संक्रमण जुइधुंकूगु दुसा उपिंमध्ये एक लाख ८५ हजार ३०७ म्ह संक्रमणमुक्त जुइधुंकूगु दु । लिपांगु २४ घौ दुने ४ हजार ५३५ म्हेसित संक्रमण लंगु दु  । अथे हे स्वनिगः दुने वंगु २४ घौ दुने २ हजार ४४७ म्हेसित कोभिड १९ संक्रमण पुष्टि जूगु दु । येँय् १ हजार ७५२, यलय् ४ सय व ख्वपय् २९५ म्हेसितके संक्रमण पुष्टि जूगु खः । स्वनिगलय् आः ३३ हजार ९१३ सक्रिय संक्रमित दु । संस्थागत आइसोलेसनय् वासः याकाच्वंपिंमध्ये जनरल/एचडियूलय् १ हजार ८१६ म्ह दुसा आइसीयूलय् दुपिं ४८३ मध्ये १९७ म्हेसित भेन्टिलेटरय् तयाः वासः यानाच्वंगु दु । स्वनिगलय् कोभिड संक्रमणया हुनिं मदुपिंलय् लिपांगु खुसी ६६ म्ह थप जूगु दु । येँय् ४१, यलय् १६ व ख्वपय् ९ संक्रमित मदुगु खः । थ्वलिसें स्वनिगलय् कोभिड संक्रमणया दुनिं मदुपिनिगु ल्याः २ हजार १ थ्यंगु दु ।","  २०७८ जेठ ७, शुक्रबार "
सामाखुशीइ अक्सिजन थेरापीलिसेंया आइसोलेसन न्ह्यात,"येँया सामाखुशीइ थौंनिसें राधास्वामी कोभिड आइसोलेसन तथा अक्सिजन थेरापी सेन्टर न्ह्याःगु दु । थौं छगू ज्याझ्वःया दथुइ उपप्रधानमन्त्री ईश्वर पोखरेलं सेन्टरया उलेज्या यानादिल । सेन्टरय् आः ८८ वेड अक्सिजन व ९६ साधारण बेड दु । आवश्यकताया लिधंसाय् ९६ वेडयात नं अक्सिजनलिसेंया दयेका वनेगु धाःगु दु । ज्याझ्वलय् नवासें उपप्रधानमन्त्री पोखरेलं अक्सिजनया सहज व्यवस्थापन व भ्याक्सिन हयेगु ज्यायात सरकारं न्ह्याथे यानाः सां पूवंकेगु प्रतिवद्धता प्वंकादिल । ‘स्वनिगःया अक्सिजन उद्योगया न्हिं करीव ८ हजार लिटर अक्सिजन उत्पादन यायेगु क्षमता दु, आः करीब १६ हजार लिटरया माग दु  । थुकियात क्वकायेगु झीगु दायित्व खः’ उपप्रधानमन्त्री पाखरेलया धापू खः । कोभिड संक्रमण व अस्पतालय् विरामीया चाप क्वकायेगु हे आः सरकारया प्राथमिकता खःगु धयादिल । येँ महानगर प्रमुख विद्यासुन्दर शाक्यं महामारी पनेत दक्वं पक्ष जायेत अपिल यानादिल । उपप्रमुख हरिप्रभा खड्गी श्रेष्ठं विकास बजेट क्वपालाः महामारी नियन्त्रणय् खर्च यानाच्वनागु जानकारी बियादिल । येँ महानगरपालिकाया आर्थिक अनुदानय् न्ह्याःगु सेन्टर नेपाली सेनां न्ह्याकी । नेपाल सरकार, कोभिड १९ संकट व्यवस्थापन सञ्चालन केन्द्र, येँ महानगरपालिका, नेपाली सेना उपत्यका पृतना, हेड क्वाटर, वीरेन्द्र अस्पताल छाउनी, राधास्वामी सत्संग व्यास व अमेरिका नेपाल मेडिकल फाउन्डेसन सेन्टरया सरोकारवाला खः । सेन्टर न्ह्याकेत महानगरका प्रमुख विद्यासुन्दर शाक्य व उपप्रमुख हरिप्रभा खड्गी श्रेष्ठं वंगु बैशाख २२ गते उपत्यका पृतना हेडक्वाटर वनाः अधिकारीतलिसे सहलह यानादीगु खः । व धुंकाः बैशाख ३१ गते वीरेन्द्र सैनिक अस्पताललिसे सम्झौता यानाः सम्झौता कथं ज्या न्ह्याकेत महानगरं न्हापांगु किस्ता कथं २ करोड तका उपलब्ध याकूगु खः । व धुंकाःया खर्च लागतया लिधंसाय् महानगरं अनुदान कथं उपलब्ध याकी । सेन्टर न्ह्याकेत २०७७ साल कार्तिक १४ गते मन्त्रीपरिषदं निर्णय याःगु खः । व धुंकाः कोभिड संक्रमण दर कुहांवःबलय् आइसोलसन दयेकेज्या नं  लिबाःगु खः । संक्रमणया निगूगुे लहर न्ह्यायेधुंकाः येँ महानगरं कोभिड रोकथाम व नियन्त्रणया लागिं सहलह यायेत २०७८ बैशाख १४ गते विशेष कार्यपालिका बैठक सःताः राधास्वामी भवनय् आइसोलेसन सेन्टर न्ह्याकेगु लिसें थीथी निर्णय याःगु खः ।","  २०७८ जेठ ७, शुक्रबार "
येँ महानगरं बिल छत्रपाटी चिकित्सालय व टेकु अस्पतालयात भेन्टिलेटर ,"येँ महानगरपालिकां शुक्रराज ट्रपिकल अस्पताल टेकु व छत्रपाटी निःशुल्क चिकित्सालय, क्षेत्रपाटीयात निगः–निगः भीजी ७० मोडलया भेन्टिलेटर ब्यूगु दु । महानगर प्रमुख विद्यासुन्दर शाक्यया रोहवरय् जनस्वास्थ्य विभागया प्रमुख हरिबहादुर कुँवर व अस्पतालया निर्देशकतय् दथुइ सम्झौता जुयाः उपकरण लःल्हाःगु खः । उपकरण लःल्हायेधुंकाः महानगरका प्रमुख शाक्यं याकनं हे भेन्टिलेटर सञ्चालनय् हयाः जनताया जीवन रक्षा यायेत इनाप यानादिल । येँ महानगरं आः दक्वं ज्या थातं तयाः जनताया जीवन रक्षा यायेगु कुतः यानाच्वनागु महानगर उपप्रमुख हरिप्रभा खड्गी श्रेष्ठं धयादिल । भेन्टिलेटर लःल्हाना कायेधुंकाः टेकु अस्पतालया निर्देशक डा. सागरकुमार राजभण्डारीं कोभिड संक्रमणं स्वास्थ्य ख्यःयात थाकूगु अवस्थाय् थ्यंकाब्यूगु इलय् महानगरं भेन्टिलेटर ब्यूबलय् अस्पतालं थप सेवा बी फइगु धयादिल । छत्रपाटी निःशुल्क चिकित्सालयया नायः डा. मनोजमान श्रेष्ठं थःगु अस्पतालयात कोभिड अस्पताल दयेकेत थप बल चूलाःगु धयादिल । ‘छत्रपाटी चिकित्सालय येँया पुलां वस्तीया वासिन्दाया लागिं आड खः, भलसा खः । थ्व चिकित्सालय महानगरया कोभिड अस्पताल खः, थुकियात न्हयाकेगु तयारी लिपांगु चरणय् दु’ नायः श्रेष्ठया धापू खः । छत्रपाटी निःशुल्क चिकित्सालयस ३५ वेडया कोभिड अस्पताल न्ह्याकेत लिपांगु तयारी जुयाच्वंगु दु । येँ महानगरं थ्वयां न्ह्यः सरकारी व सामुदायिक यानाः १२ अस्पतालयात कोभिडया उपचारय् क्षमता थकायेत थीथी कथंया ग्वाहालि याःगु दु ।","  २०७८ जेठ ८, शनिबार "
"स्वनिगलय् २ हजार ३१८ संक्रमित थप, ४ हजार ९५६ संक्रमणमुक्त ","लिपांगु खुसी देयन्यंक थप जूपिं न्हूपिं संक्रमितमध्ये २५ दशमलव ८१ प्रतिशत स्वनिगलय् दु । लिपांगु खुसी देयन्यंक थप जूपिं कोभिड १९ या ८ हजार ९८० संक्रमितमध्ये स्वनिगलय् २ हजार ३१८ म्ह दु । येँय् १ हजार ८११, यलय् ३२८ व ख्वपय् १७९ न्हूपिं संक्रमित थप जूगु खः । स्वनिगलय् आःतक्क २ लाख २३ हजार ५३९ म्ह कोभिड १९ संक्रमित जुइधुंकल । उपिंमध्ये ८५ दशमलव ११ प्रतिशत संक्रमितयात संक्रमण लने नं धुंकल । थौंतकया हुने १ लाख ९० हजार २६३ म्ह संक्रमित संक्रमणमुक्त जुइधुंकल । वंगु २४ घौ दुने ४ हजार ९५६ संक्रमित संक्रमण लंकाः छेँय् लिहांवंगु दु । अथे हे स्वनिगलय् वासः याकाच्वंपिं सक्रिय संक्रमितया ल्याः ३१ हजार २३२ दु । उपिंमध्ये जनरल/एचडियू वार्डय् एक हजार ७४३ म्ह दुसा आइसीयूलय् दुपिं ४८४ मध्ये १९३ म्हेसित भेन्टिलेटरय् तयाः वासः यानाच्वंगु दु । लिपांगु खुसी स्वनिगलय् ४३ संक्रमितया कोभिड संक्रमणया हुनिं ज्यान वंगु दु । येँय् ३६, यलय् ४ व ख्वपय् ३ म्ह संक्रमित सीगु खः । स्वनिगलय् आःतक्क २ हजार ४४ म्हेसिया कोभिड संक्रमणया हुनिं ज्यान वनेधुंकल ।","  २०७८ जेठ ८, शनिबार "
संकिपा ख्यःयात चलायमान दयेकेत सहकार्यय् बः ,"वइगु दिनय् संकिपा ख्यःयात चलायमान दयेकेगु विषयस सरोकारवालातयसं च्यूताः प्वंकूगु दु । १९ क्वःगु राष्ट्रिय चलचित्र पत्रकारिता दिवस व चलचित्र पत्रकार संघ नेपालया २२ क्वःगु दँमुँज्याया झ्वलय् जूगु भर्च्युअल ज्याझ्वःया वक्तातयसं संकिपा ख्यःयात चलायमान दयेकेत दक्वं संघसंस्थाया सहकार्य जुइमाःगुलिइ बः बिल । ज्याझ्वलय् संघया संस्थापक नायः भरत शाक्यं महामारीया दथुइ संघया दुजःतय् आर्थिक व स्वास्थ्य अवस्थायात बल्लाकाः सिनेमा पत्रकारिताया न्हूगु आज्जु मालेमाःगु धयादिल । संघया पूर्व नायः विदुर गिरीं संकिपा पत्रकारया लागिं जेष्ठ ७ या दिं मोहनि, स्वन्ति थें तःधंगु नखः हे जूगु धासेंया आःया पदाधिकारीं चलचित्र पत्रकारिता पुरस्कार व सम्मान याकनं हे न्ह्याकेमाःगु धयादिल । संघया मू छ्यान्जे समीर बलामिं अवस्था सामान्य जुइधुंकाः आः दिनाच्वंगु पुरस्कार अले सम्मान लःल्हायेगु जानकारी बियादिल । दिवसया झ्वलय् न्हापाया दँय् संघं चलचित्र पत्रकारिता पुरस्कार व सम्मान नं बियावःगु खः । तर महामारीया अवस्थाय् थगुने व थुगुसी पुरस्कार व सम्मान बीमफूगु खः । ज्याझ्वलय् चलचित्र विकास बोर्डया नायः दयाराम दाहाललिसें संघया पूर्व नायः शान्तिप्रिय, निवर्तमान नायः सन्दिप सापकोटा, सल्लाहकार समितिया दुजःत विजयरत्न तुलाधर, डब्बु क्षेत्री व लक्ष्मण सुबेदीलिसें संकिपा ख्यःलिसे सम्वन्धित संघसंस्थाया नायः व संघया दक्वं शाखा नायःतय् उपस्थिती दुगु खः । भर्चुअल ज्याझ्वलय् निर्माता संघया नायः आकाश अधिकारी, नृत्य कलाकार संघया नायः जनक कार्की, आदिबासी जनजाति चलचित्र महासंघया नायः अमृत सुनवार, निर्देशक समाजया मू छ्यान्जे जनकदिप पराजुली, समीक्षक समाजया नायः दिपेन्द्र लामा लिसें नं भिंतुना बियादीगु खः ।","  २०७८ जेठ ७, शुक्रबार "
पत्रकार दबूया सचेतना ज्याझ्वःया ५० ब्व पूवन,"कोरोना भाइरसया महामारीया निगगु लहरय् अस्पतालय् बेड, अक्सिजन, आइसीयु, भेन्टिलेटरया ब्यवस्थाय् ध्यान वनेमाःगुपाखें थीथी क्षेत्रया विज्ञतयसं ध्यानाकर्षण याकादीगु दु । नेवाः पत्रकार राष्ट्रिय दबुलिं न्ह्याकावःगु अनलाईन सचेतना ज्याझ्वलय् वक्तापिन्सं आःया अवस्थाय् स्वंगुलिं तहया सरकार जानाः न्ह्याःवनेमाःगुलिइ बः बिल । सचेतना ज्याझ्वःया ५० ब्व पूवंगु लसता हना अन्तरक्रिया ज्याझ्वलय् सांसद जीवनराम श्रेष्ठं कोरोना महामारीं स्वास्थ्य क्षेत्रय् नेपाःया अवस्था यक्व कमजोर धकाः छर्लङ्ग याःगु धयादिल । संसदया कोभिड १९ अध्ययन व अनुगमन उपसमितिया संयोजक तकं खःम्ह सांसद श्रेष्ठं सरकारयात १९ बुँदाय् सुझाव बियागु खँ कनादिल । सुझावय् अस्पतालयात अपडेट यायेगु, कोभिडयात ध्यानय् तया आइसीयु, भेन्टिलेर बृद्धि यायेगु, पर्याप्त अक्सिजन प्लान्ट जडान यायेगु लिसेंया खँ दुथ्याः । त्रिवि शिक्षण अस्पतालया जनरल प्राक्टिस व इमर्जेन्सी मेडिसिन विभागया प्रमुख प्रो. डा. योगेन्द्रमान शाक्यं त्रिवि शिक्षण अस्पताललिसें देयन्यंक बेड, आइसीयु व भेन्टिलेटर अभाव जुगु स्थितिया जानकारी बियादिल । वयकलं धयादिल ‘थ्व कोरोना इलय् थःत माःबलय् बेड मालेथाकूगु अनुभव जिं थम्हं याना, झन सर्वसावधारणया अवस्था गथे जुइ अनुमान यायेफु ।’ थज्याःगु स्थितीइ ग्यानाः मखु सतर्क जुयाः महामारीया सामना यायेमाःगु सल्लाह वयकलं बियादिल । समाजसेवी व सकारात्मक सोचया अभियन्ता कर्ण शाक्यया धापूकथं नं सरकारं ब्यूगु प्रोटोकलत पालना यायेगु व सतर्क जुइगु थ्व ईया आवश्यकता खः । वयकलं कोरोना रोग स्वयां मानसिक तनावं अप्वः प्रभावित जुयाच्वंगु धयादिल । ‘राज्य गैरजिम्मेवार जुल धाःसा झी झन अप्वः जिम्मेवार जुइमाः’ च्वमि शाक्यं कनादिल । सिविन नेपालया निर्देशक सुम्निमा तुलाधरं कोरोनाया निुगूगु लहर ग्यानापुयाच्वंगु धासें  पब्लिक हेल्थ सिस्टम कमजोर जुगुलिं सर्वसाधारणं दुःख सियाच्वंगु खँ तयादिल । वयकलं कोरोना इलय् फुक्क छेँ दुने लानाच्वंबलय् घरेलु हिंसा व मस्तयत जुइगु दुर्व्यवहार अप्वयाच्वंगु खँ न्ह्यथनादिल । निर्देशक तुलाधरया कथं सिविनया बाल हेल्पलाइनय् जक ४८ गू यौन हिंसाया उजुरी दर्ता जूगु दु । वरिष्ठ सिने पत्रकार व नेवाः पत्रकार राष्ट्रिय दबूया सल्लाहकार विजयरत्न तुलाधरं लकडाउनं कला क्षेत्रया सिर्जना कुण्ठित जुयाच्वंगु धासें थुकियात हाथ्या कथं कयाः वैकल्पिक माध्यमं कलाकारिताया प्रवद्र्धन यायेगु अवसर नं दुगु धयादिल । ‘नेवाः संकिपा ख्यः संकुचित जुयाच्वंगु अवस्था खःसां डिजटल माध्यमं विकास जुयाच्वंगु दु । थ्वः माध्यमं तत्काल लवः मब्यूसां भविष्यय् आर्थिक रुपं निर्भर जुइगु प्लाटफर्म तयार जुइ’ वयकलं धयादिल । हलिंयात आक्रान्त याःगु कोरोना भाइरसया संक्रमण नेपालय् नं अप्वयावःबलय् थगुनेनिसें नेवाः पत्रकार राष्ट्रिय दबुलिं महामारीबारे सर्वसाधारणतय्त सुचं बीगु लिसें सचेत यायेत थुगु अनलाइन सचेतना ज्याझ्वः न्ह्याकूगु खः ।","  २०७८ जेठ ९, आइतबार "
महामारीया अवस्थाय् चाइना फाउन्डेसनपाखें १७ वडायात ग्वाहालि ,"येँ महानगरपालिका १७ वडा ज्याकुथिं क्षेत्रपाटीइ न्ह्याकाच्वंगु आइसोलेसनया लागिं चाइनीज संस्थां अक्सिजन सिलिण्डरलिसें स्वास्थ्य सामग्रीत ग्वाहालि याःगु दु । चाइना फाउन्डेसन फर पभर्टी एलेभिएसनं आइसोलेसनया लागिं २० अक्सिजन सिलिण्डरलिसें थीथी स्वास्थ्य सामग्री थौं लःल्हाःगु खः । थौं आइसोलेसन परिसरय् उगु सामग्री लःल्हायेगु ज्या क्वचाल । फाउन्डेसनया कन्ट्रि डाइरेक्टर झाउ छि याङं सामग्रीत १७ वडाया वडाध्यक्ष नवीन मानन्धरयात लःल्हानादिल । फाउन्डेसनं प्रति सिलिण्डर ४० लिटर क्षमताया २० अक्सिजन सिलिण्डर ब्यूगु खः । उकिया नापं, फाउन्डेसनं निसः पाः थान पिपिई, सच्छिगु फेसशिल्ड, द्वःछिगु मास्क व निगः निसंक्रमण मेशीन ब्यूगु खः । सामग्री लःल्हानाकासें वडाध्यक्ष मानन्धरं आः देशय् महामारीया अवस्थाय् चाइना फाउन्डेसनया थुगु ग्वाहालिं थःपिन्त तःधंगु हःपाः चूलाःगु धयादिल । ‘महामारीयात नियन्त्रणय् कायेत मंकाः कुतः न्ह्याकेमाः, झी दक्वं जानाः जक थुकियात नियन्त्रणय् कायेफइ । जःलाखला देय् चाइनां झीत ब्यूगु थुगु ग्वाहालिं महामारी नियन्त्रणय् अझ सशक्त ढङ्गं न्ह्याःवनेत जिमित तःधंगु हःपाः चूलाःगु दु’ मानन्धरं धयादिल । फाउन्डेसनया नेपाल निर्देशक झाउ छि याङं नेपालय् कोभिडया निगूगु लहर वयाच्वंबलय् थःपिन्त नं चिन्तित दयेकूगु व महामारी नियन्त्रणया लागिं चीधंगु ग्वाहालि यायेत स्वयागु धयादिल । ‘थन चिकित्सकतयसं संक्रमितया जीवन रक्षा यायेत थाकुयाच्वंगु धयाच्वंबलय्, अक्सिजनया अभाव जुयाच्वंगु खँत ताःबलय् जिपिं चिन्तित जूगु दु, विश्व महामारी नियन्त्रणय् कायेत अन्तरदेशीय मंकाः कुतः नं न्ह्याकेमाः’ झाउया धापू खः । फाउन्डेसनं थौं हे येँ महानगरपालिका वडा नम्बर १९ व वडा नम्बर २६ या आइसोलेसनया लागिं नं अक्सिजन सिलिण्डरलिसें थीथी स्वास्थ्य सामग्रीत लःल्हाःगु दु । फाउन्डेसनं थ्वयां न्ह्यः नं येँया थीथी वडाय् ल्हाः सिलेगु स्टेशन दयेकेगु लिसें चीमि परिवारया विद्यार्थीतयत नसा ज्वलं ग्वाहालि याःगु दु ।","  २०७८ जेठ ९, आइतबार "
छत्रपाटी चिकित्सालययात एनआरटीया ५ लाख ग्वाहालि ,"छत्रपाटी निःशुल्क चिकित्सालययात न्यूरोड टीम–एनआरटीं ५ लख तका ग्वाहालि ब्यूगु दु । महामारीया अवस्थाय् कोभिड अस्पताल न्ह्याकेत एनआरटीं छत्रपाटी चिकित्सालययात ग्वाहालि ब्यूगु खः । क्लबया पदाधिकारीपिं अस्पतालय् हे वनाः अस्पतालया नायः डा. मनोजमान श्रेष्ठयात ५ लख तकाया चेक लःल्हाःगु खः । व झ्वलय् नायः डा. मनोजमान श्रेष्ठं स्थानीय वासिन्दायात दंक गुणस्तरीय उपचार बीत अस्पतालं कुतः यानाच्वंगु धयादिल । ‘आः अवस्था तसकं थाकु, महामारीया अवस्थाय् येँया पुलांगु बस्तीया बासिन्दायात अस्पताल वनेमाःसा समस्या मजुइमा धइगु सोचय् जिपिं दु, स्थानीय संघसंस्थालिसेया सहकार्यय् हे झीसं लक्ष्य प्राप्त यायेफइ’ नायः श्रेष्ठं धयादिल । एनआरटी फुटबल ख्यलय् नांजाःगु क्लब खः । छत्रपाटी निःशुल्क चिकित्सालय अस्पतालं कोभिड अस्पताल न्ह्याकेत्यंगु दु । ४० बेडया कोभिड अस्पताल न्ह्याकेगु तयारी लिपांगु चरणय् थ्यंगु दु ।","  २०७८ जेठ ९, आइतबार "
दोलखा भीमेश्वरया महाप्रसाद कन्हय् राष्ट्रपतियाथाय् छ्वइगु ,दोलखा भीमेश्वरया महाप्रसाद कन्हय् आइतबाः राष्ट्रपति ज्याकू शितल निवास छ्वइगु जूगु दु । थौं दोलखा भीमेश्वरयात हाकनं चःति वयेधुंकाः महाप्रसाद राष्ट्रपतियाथाय् छ्वयेत्यंगु खः । भीमेश्वरयात चःति वयेधुंकाः प्रमुख जिल्ला अधिकारीलिसें सुरक्षा निकायया प्रमुख भीमेश्वर देगलय् थ्यंगु खः । अन अधिकारीत व भीमेश्वर मन्दिर व्यवस्थापन समितिया पदाधिकारीतय् दथुइ जूगु मुँज्यां कन्हय् राष्ट्रपतियाथाय् भीमेश्वरया महाप्रसाद छ्वयेगु निर्णय याःगु खः । जिल्ला प्रशासन ज्याकू चरिकोटं थौं हे प्रेश विज्ञप्ती जारी यासें थुकथं भीमेश्वरया चःति वयेधुंकाः राष्ट्र प्रमुखयाथाय् महाप्रसाद छ्वयेगु परम्परा कथं कन्हय् राष्ट्रपतियाथाय् महाप्रसाद छ्वयेगु व्यवस्था ताःलाकागु जानकारी ब्यूगु खः । भीमेश्वरयात चःति वयेधुंकाः राष्ट्रप्रमुखं क्षमा पूजा छ्वयेमाःगु परम्परा तकं दु । दोलखा भीमेश्वरयात थौं लगातार सवा एक घण्टातक चःति वयाच्वंगु खः । थौं न्हिनय् १२ः१५ ताः इलंनिसें चःति वयेगु न्ह्यानाः १ः३० ताः इलय् जक द्यूगु खः । शुरूइ छ्यनं चःति वयेगु न्ह्यानाः लिपा जवंखवं तकं चःति पिहां वयाहःगु प्रत्यक्षदर्शीतयसं धाःगु दु । दोलखा भीमेश्वरया चःति वलकि देशय् छुं अनिष्ट जुइगु जनविश्वास समाजय् दु ।,"  २०७८ बैशाख २५, शनिबार "
म्येहालामि रत्नशोभा महर्जनया सम्पादनय् म्युजिक भिडियो पिदन ,"रत्नशोभा महर्जन, थ्व नां नेपालभाषाया संगीत ख्यलय् न्हूगु मखयधुंकल । छम्ह बांलाःम्ह म्येहालामिकथं थुगु नां नेपालभाषाया संगीत ख्यलय् स्थापित जुइधुंकल । लिक्क वयाः, कःसिइ च्वंगु गमलाय् गोदावरी स्वां, पुलुपुल जितः स्वयेमते, वयां मा जि, न्याकुं कयाः जुइमते, लिक्क च्वनाः प्याखं स्वः वनेनु लिसेंया आपालं नेवाः म्येत रत्नशोभां हालादीगु दु । आः धाःसा वयकःया म्हसीका म्येहालामि जक मखुत । म्येहालामिया रुपय् लोकंह्वाःम्ह रत्नशोभा महर्जन भिज्युअल एडिटर अर्थात दृश्य सम्पादकया रुपय् न्ह्यःने वःगु दु । महर्जनं दृश्य सम्पादन याःगु छगू म्युजिक भिडियोया शनिबाः पितब्वज्या जूगु दु । संगीतकःमि सुरेन्द्र श्रेष्ठया युट्युब च्यानलं ‘ज्वाँय् ज्वाँय् तिसा तीम्वाः’ सार्वजनिक जूगु खः । कोभिड १९ संक्रमणया जोखिमया दथुइ सीमित मनूत जक दुथ्याकाः म्ये दयेकातःगु दु । म्येय् सरिता बज्राचार्य व सुरेन्द्र श्रेष्ठ मोडल जुयाः म्हितातःगु दु । म्यूजिक भिडियोया निर्देशन राज महर्जन व रवि सुबेदीं यानादीगु खः । रवि सुवेदीं थुगु म्येयात मोबाइल फोनं छायाङ्कन यानादीगु खः । संगीतकःमि सुरेन्द्र श्रेष्ठं हालादीगु म्येया लयचिनामि नं श्रेष्ठ थः हे खः । संक्रमणया जोखिम दुगु इलय् थीथी मनूतय् थीथी कथं ग्वाहालि याःगुलिं म्ये तयार यायेफुगु संगीतकःमि श्रेष्ठं कनादिल ।","  २०७८ बैशाख २६, आइतबार "
महानगरया निःशुल्क एम्बुलेन्सय् एक हजार ३०१ म्हेसिनं सेवा काल ,"बैशाख १६ गते स्वनिगलय् निषेधाज्ञा जारी जुइधुंकाः महानगरया निःशुल्क एम्बुलेन्सय् १ हजार ३०१ विरामीं सेवा काःगु दु । नेपाल एम्बुलेन्स सेवाय् ९८८ म्हेसिनं व संयुक्त एम्बुलेन्स चालक संघं न्ह्याकाच्वंगु ३१३ म्हेसिनं सेवा कायेधुंकल । थुगु ल्याः नेपाल एम्बुलेन्स सेवाया बैशाख २५ गतेतक्कया व संयुक्त एम्बुलेन्स चालक संघया बैशाख २३ गतेतक्कया खः । येँ महानगरं बन्दाबन्दीया इलय् कोभिडया संक्रमण जूपिं व मजूपिं विरामीयात अस्पताल यंकेत व हयेत बिस्कं बिस्कं एम्बुलेन्स सेवाया व्यवस्था याःगु दु । महानगरया ग्वाहालिइ न्ह्यानाच्वंगु नेपाल एम्बुलेन्स सेवां कोभिड संक्रमण जूपिं वा शंका दुपिं विरामी ल्ह्ययेगु यानाच्वंगु दु । अथे हे, महानगरलिसे १५ न्हुया सम्झौता यानाः संघं न्ह्याकाच्वंगु १० एम्बुलेन्सं कोभिड मजूपिं विरामीयात निःशुल्क सेवा बियाच्वंगु दु । थुगु इलय् महानगरया हटलाइन ११८०इ ५९१म्हेसिनं फोन यानाः सेवा माग याःगु खः । वमध्ये ४९म्हेसिया सेवा नेपाल एम्बुलेन्स सेवालिसे सम्बन्धित खः । मेगु संयुक्त एम्बुलेन्स सेवाय् विरामी अस्पताल यंकेत, हयेत, पीसीआर परीक्षण, विरामीयात अस्पतालय् वेड, वासः लिसेंया न्ह्यसः अले जिज्ञासात दुगु खः । नन कोभिड विरामीं एम्बुलेन्सया सेवा कायेत महानगरया हटलाइन ११८० वा एम्बुलेन्सया चालकयात स्वापू तयेत महानगरं धाःगु दु । अथे हे, कोभिड जाँच याःबलय् पोजेटिभ रिपोर्ट वःपिं व शंकास्पद आपतकालीन विरामीयात अस्पताल यंकेमाःसा १०२ स स्वापू तयेफइगु व्यवस्था महानगरं याःगु दु ।","  २०७८ बैशाख २६, आइतबार "
येँ महानगर दुने कक्षा ८ या परिक्षा स्थगित ,"येँ महानगर दुनेया स्कूलय् जेठ ३ गतेनिसें जुइगु धाःगु कक्षा ८ या नगर स्तरीय परीक्षा स्थगित याःगु दु । कोरोना संक्रमण अप्वयाच्वंगु व बैशाख मसान्ततक्क जिल्ला प्रशासन ज्याकुथिं निषेधाज्ञा जारी याःगु अवस्थायात स्वयाः परीक्षा स्थगित याःगु खः । थौं महानगरया शिक्षा विभागं कक्षा ८ न्ह्याकातःगु दक्वं स्कूलयात परिपत्र यासें मेगु सुचं पिहांमवःतलेयात परीक्षा स्थगित जूगु न्ह्यथंगु खः । थ्वयां न्ह्यः असारनिसें शैक्षिक सत्र न्ह्याकेगु योजना कथं परीक्षालिसें शैक्षिक ज्याझ्वः क्वःजिनाच्वंगु खः । ‘जेठतकय् दक्वं परीक्षा क्वचायेकेगु कथं ज्याझ्वः न्ह्यानाच्वंगु खः । आः कोभिड संक्रमण अप्वया वनाच्वंगुलिं कक्षा ८ या परीक्षा स्थगन यानागु खः’, महानगरया शिक्षा अधिकारी रामप्रसाद सुवेदीं धयादिल, ‘एसईई परीक्षा व मेगु शैक्षिक सत्रया शुरुवात् सरकारपाखें निर्णय वःकथं जुइ ।’ सुवेदीया कथं महामारीया अवस्था स्वयाः वइगु दिंया शैक्षिक ज्याझ्वःया बारे छसिकथं निर्णय जुयावनी ।","  २०७८ बैशाख २६, आइतबार "
स्वास्थ्य मापदण्डया पूर्ण पालना यायेत महानगर प्रमुखया इनाप,"कोभिडया शंका जूसा महानगरया हटलाइन ११८०इ स्वापू तयाः निःशुल्क पीसीआर परीक्षण याकेत महानगरया प्रमुख विद्यासुन्दर शाक्यं अपिल यानादीगु दु । महानगर प्रमुख शाक्यं थौं छगू अपिल जारी यासें महामारी नियन्त्रणया नितिं सामुहिक कुतलय् बः बियादिल । कोभिडया वासः याकेत अस्पताल वनेमाःसा १०२ व मेगु ल्वयया वासः यायेत अस्पताल वनेमाःसा हटलाइन ११८० इ स्वापू तयेत शाक्यं इनाप यानादिल । ‘सुथय् बजार चालीगु इलय् संक्रमणया लक्षण खनेदुपिं नापं संक्रमण पोजेटिभ जूपिं मनूत बजारय् पिहांवयेगु, लक्षण सुचुकाः जुइगु यानाच्वंगु खँ वयाच्वंगु दु’ अपिलय् च्वयातःगु दु, ‘थुकिं संक्रमण अप्वइगु जूगुलिं अज्याःगु ज्या मयायेत सकलसित इनाप यानाच्वना ।’ अपिलय् स्वास्थ्य समस्या जूसा थःगु वडाया वडाध्यक्ष वा जनप्रतिनिधियात स्वापू तयेत व सरकारं क्वःछ्यूगु स्वास्थ्य मापदण्डया पूर्ण पालना यायेत नं इनाप यानातःगु दु ।","  २०७८ बैशाख २६, आइतबार "
संक्रमणं तापनाः मांया ख्वाः स्वयेगु दिं हनेत द्यःबाज्यापिनि अपिल ,कन्हय् मांया ख्वाः स्वयेगु दिंया झ्वलय् सिदादान आदि कर्म थः कुलपुरोहितलिसे सरसल्लाह यानाः संक्रमणया जोखिमं तापानाः यायेत राजोपाध्याय समाजं इनाप याःगु दु । समाजं थौं अपिल जारी यासें स्वास्थ्य मापदण्डया पूर्ण पालना यानाः थः कुलपुरोहितलिसे सल्लाह यानाः कर्म पूव)केत इनाप याःगु खः । ‘थौंया विषम परिस्थितीयात बिचाः यानाः थः कुलपरम्परा (कुलाचार) कथं लिसें कुलपुरोहितलिसे सरसल्लाह यानाः संक्रमणं तापानाः स्वास्थ्य मापदण्डया पूर्ण पालना यानाः यानादीत थ्व समाजं सकल संस्कारप्रेमीतयत इनाप यानाच्वना’ विज्ञप्तीइ च्वयातःगु दु । नायः संजय शर्मा राजोपाध्याय व मू छ्यान्जे बिराजकाजी राजोपाध्यायया ल्हाःचिं दुगु अपिलय् प्रविधिया ग्वाहालिं कर्म पूवंकेत नं इनाप यानातःगु दु । अनलाईनमाध्यमं पुरोहितया उपस्थिती व मन्त्रोच्चारण यायेफइगु सुविधायात सदुपयोग यायेफइगु विकल्प नं अपिलपाखें समाजं ब्यूगु दु । झीगुसःलिसे खँ ल्हासें समाजया नायः संजय शर्मां थःछेँ वनाः मांया ख्वाः स्वः वनीपिं तःकेहेँपिन्सं नं संक्रमणया जोखिमयात बिचाः यानाः औपचारिकता पूवंकेत इनाप यानादिल ।,"  २०७८ बैशाख २७, सोमबार "
मुगलछेँया न्यूरोड गेटैमा सार्वजनिक ,"कोरोना संक्रमण नियन्त्रणया लागिं स्वनिगःलिसें नेपालया थीथी जिल्लाय् निषेधाज्ञा जारी जुयाच्वंगु इलय् न्हिं न्हिं हे धइथें न्हूगु म्यूजिक भिडियोत रिलिज जुयाच्वंगु दु । थ्व हे झ्वलय् म्येहालामि नवीन महर्जन ‘मुगलछेँ’ या म्ये ‘न्यूरोड गेटैमा’ या म्यूजिक भिडियो थौं सार्वजनिक जूगु दु । थौं सुथसिया करीब ११ः३० ताः इलय् हाइलाइट्स नेपालया यूट्युब च्यानलपाखें म्ये भिडियोया प्रिमियर याःगु खः । प्रिमियर जूु १०२ मिनेटया दुने म्येया भ्यूज १ हजार ३४४ थ्यनेधुंकल । म्यूजिक भिडियोया निर्देशक लुःजः सिंहं म्येय् छुं बाखं क्यनेगु स्वयां न्ह्यागु नं दँ पुचःया दर्शकं नं म्ये स्वयाः न्ह्यइपुके फयेमा धइगु बिचाः तयाः भिडियो तयार यानागु धयादिल । ‘म्येग्वःयात हे लिनाः भद्रकाली, न्यूरोड जःखःया बांलाःगु लुयात क्यामेराय् कुनेत स्वयागु दु, म्ये स्वइबलय् दर्शकयात न्ह्यइपुसे च्वनेमा, थुलि हे बिचाः यानाः भिडियो दयेकागु दु’ भिडियोया छायाङ्कारतकं खःम्ह निर्देशक सिंहं धयादिल । थौंकन्हयया व्यस्तम्ह मोडल आराध्यलक्ष्मी खड्गीलिसें नांजाःम्ह कलाकरा एसराज गरचं म्येय् अभिनय यायेगुलिसें प्याखं हुलाच्वंगु दु । रंग संयोजनयालिसें दृश्य सम्पादन टेकेन्द्र शाहं यानादीगु दु । सहदेव ढुङ्गानाया म्येग्वःयात शक्ति बल्लभं लसय् हनादीगु दु ।","  २०७८ बैशाख २७, सोमबार "
आइसोलेसन न्ह्याकेत महानगर व नरदेवी आयुर्वेदिक अस्पताल दथुइ सम्झौता ,"नरदेवी आयुर्वेदिक अस्पतालय् अक्सिजनलिसेंया एचडीयु (हाइ डिफिसेन्सि युनिट) सेवा व आइसोलेसन न्ह्याकेत येँ महानगरपालिकां अनुदान ग्वाहालि बीगु जूगु दु । थुकिया लागिं थौं महानगर व अस्पताल दथुइ सम्झौता जूगु दु । सम्झौताय् जनस्वास्थ्य विभागया प्रमुख हरिबहादुर कुँवर व अस्पतालया निर्देशक डा. प्रदीप केसीं ल्हाःचिं तयादिल । सम्झौता कथं अस्पतालं थःके दुगु भौतिक पूर्वाधार, मौजुदा जनशक्ति वव मेगु स्रोतयात छ्यलाः अक्सिजनलिसेंया एचडीयु (हाइ डिफिसेन्सि युनिट) सेवा व आइसोलेसन केन्द्र न्ह्याकी । महानगरं थुकिया लागिं माःगु खर्च अनुदानया रुपं उपलब्ध याकी । सम्झौता धुंकाः नवासें महानगर प्रमुख शाक्यं मानवीय क्षति जुइके मबीत महानगरं सरकारी व सामुदायिक अस्पतालया क्षमता थकायेत ग्वाहालि यानाच्वनागु धयादिल । ‘जोखिम अप्वयाच्वंगु दु, संघीय नं जूगुलिं येँ महानगर क्षेत्र अझ जोखिमय् दु’, शाक्यं धयादिल, ‘जनतायात बचे यायेत मंकाः कुतः यायेनु, झीसं यायेफु, आत्मबिश्वाश थकाये ।’ अस्पतालया निर्देशक डा. केसीं महामारीइ आयुर्वेदिक अस्पतालं ज्या यायेफु धकाः विश्वाश याःगुलिं महानगरयात थः अभिभावकया रुपं खनागु धयादिल । अस्पतालय् अक्सिजनलिसेंया एचडीयु सेवा व आइसोलेसन केन्द्र पाईपलाईनलिसेंया अक्सिजन वितरण प्रणाली विकास, अस्पतालया मर्मत सम्भार अले रंगरोगन, माःकथं थप जनशक्ति ब्यवस्था यायेगुलिसेंया पूर्वाधार तयार यानाः जेठ १ गतेनिसें न्ह्याकी । उपचारय् खटे जुइगु जनशक्तियात प्रोत्साहन भत्ता, विरामीयात नसाज्वलं लिसेंया खर्च महानगरया अनुदान धेबां जुइ । अस्पतालयात नेपाल सरकार स्वास्थ्य तथा जनसंख्या मन्त्रालयपाखें वइगु धेबाय् मगाःगु शोधभर्ना कथं महानगरं बी । न्हापांगु चरणय् ५० बेडनापं अक्सिजनलिसेंया आईसोलेसन सेवा न्ह्याकाः थुकियात विस्तार यानायंकेगु सहमति पत्रय् धयातःगु दु । आईसोलेसनया ब्यवस्थापनया लागिं निगुलिं पक्षं २ /२ प्रतिनिधि दइगु आईसोलेसन ब्यवस्थापन समिति गठन जुइ । समितिं आईसोलेसन संञ्चालन ब्यवस्थापनया दक्वं ज्या याइ ।","  २०७८ बैशाख २७, सोमबार "
ल्हासां ब्यूगु प्यंगः भेन्टिलेटर येँय् थ्यन,"येँ महानगरपालिकायात भगिनी नगर तिव्वतया ल्हासां भीजी ७० मोडेलया प्यंगः भेन्टिलेटर ग्वाहालि कथं छ्वयाहःगु दु । उगु भेन्टिलेटर ३१ गते महानगरय् थ्यंकःवःगु खः । बैशाख २७ गते ल्हासां सडक मार्ग जुयाः छ्वयाहःगु सामान ३० गते तातोपानी भन्सारय् थ्यंगु खः । भोटेकोसी गाउँपालिकाया अध्यक्ष राजकुमार पौडेल व लाञ्जाउया लागिं येँ महानगरया अवैतनिक महावाणिज्यदूत किशोर बस्नेतं भन्सारं सामान लःल्हानाकयाः महानगरतक्क हयाब्यूगु खः । ३१ गते वयकःपिन्सं महानगरया प्रमुख प्रशासकीय अधिकृत राजेश्वर ज्ञवालीयात उगु भेन्टिलेटर लःल्हानादिल । ‘ल्हासा व येँया आत्मीय भगिनी स्वापू दु । थगुने नं ल्हासां येँयात कोभिड परीक्षणया लागिं न्युक्लेइक एसिड एट्राक्सन मेसिन, न्युक्लेइक एसिड एट्राक्सन रिएजेन्ट, भिटीएम, आरडीटी व पिपिइ लिसेंया सामानि व उपकरण ग्वाहालि याःगु खः’ भेन्टिलेटर लःल्हाना कायेधुंकाः प्रमुख प्रशासकीय अधिकृत ज्ञवालीं धयादिल । ज्ञवालीं ग्वाहालि वःगु सामान गुकथं छ्यलेगु धइगु विषयस याकनं निर्णय जुइगु धयादिल । महानगरया अन्तरराष्ट्रिय सम्बन्ध सचिवालय प्रमुख महेश काफ्लेया कथं भगिनी स्वापू दुगु चीनया लाञ्जाउ, छेन्दु, नान्जिनलिसेंया नगरं नं ग्वाहालिया इच्छा प्वंकूगु दु । जापानया मात्सुमोतो, कोरियाया सियोल महानगरलिसें भगिनी स्वापू दुगु नगर व सिटी नेटलिसें संस्थागत सदस्यता काःगु सञ्जालं महामारीलिसे ल्वायेत उपकरण उपलब्ध याकेगु इच्छा क्यंगु काफ्लें धयादिल तर, हवाइ यातायात मन्ह्याःगु हुनिं सामान हयेत थाकूगु वयकःया धापू दु । अवैतनिक महावाणिज्यदूत वस्नेतं ल्हासां छ्वयाहःगु भेन्टिलेटरया मू ८ लाख आरएमबि (करीब १ करोड ५० लाख तका) तूगु जानकारी बियादिल ।","  २०७८ जेठ १, शनिबार "
‘माइतीघर २’ दयेकेत्यंम्ह निर्देशक सुबोध चोपडा मन्त,"पुलांम्ह हिरो भुवन केसीं दयेकीगु धाःगु संकिपा ‘माइतीघर २’ या निर्देशक सुबोध चोपडा आकाझाकां मन्त । चोपडा म्हिगः शुक्रवाः मुम्बइलय् मदुगु निर्माता केसीं जानकारी बियादीगु दु । केसीं धाः कथं चोपडायात कोभिड जूगु खःसा कोरोनाया रिपोर्ट छुं दिं न्ह्यः जक नेगेटिभ नं वयेधुंकूगु खः । तर शुक्रवाः आकाझाकां वयकः मदुगु खबर वःगु केसीं जानकारी बियादिल । सुबोध चोपडा आकाझाकां मदुगु खँय् न्हू पुस्ताया हिरो भुवन केसीया काय् अनमोल केसीं नं दुःख प्वंकूगु दु । अनमोलं सामाजिक संजालय् स्टाटस च्वयाः थः दुःखी जूगु धाःगु खः । थःगु स्टाटसय् अनमोलं ‘माइतीघर २’ यात उत्कृष्ट संकिपा दयेकेगु निर्देशक सुवोधया म्हगस आः दि सुपर काजोल फिल्म्सं पूवंकेगु ग्वसाः दुगु च्वयातःगु दु । संकिपा ‘माइतीघर २’ दयेकेगु नितिं निर्देशक सुबोधं छुं महिना न्ह्यःनिसें ज्या यानाच्वंगु खः । उगु संकिपा दयेकी कि मदयेकी धैगु न्ह्यसःयात कयाः निर्माता भुवनं सुवोधं म्हंकूगु म्हगस दयेकेगु कुतः यायेगु धयादिल । आःयात धाःसा मेगु संकिपा ‘पारस’या छायांकन नि न्हापां यायेगु संकेत नं बियादिल । बैशाखया निगूगु वालंनिसें ‘माइतीघर २’ या छायांकन न्ह्याकेगु तयारीइ दुगु तर कोरोनाया हुनिं ज्या न्ह्यायेमफूगु खः । सन् १९९७ निसें हे संकिपाय् सक्रिय जुयाच्वंम्ह सुबोध छम्ह स्क्रीप्ट राइटर खः । वयकलं ‘मर्डर’, ‘रोग’, ‘तुमसा नहीं देखा’ लिसेंया आपाल संकिपाया स्क्रीप्ट च्वःगु दु ।","  २०७८ जेठ १, शनिबार "
सेन्सर मयाःसे राधे प्रदर्शन याःगुलिइ कलाकार संघया आपत्ती ,"नेपाल चलचित्र कलाकार संघं सेन्सर मयाःसे हे हिन्दी संकिपा ‘राधे’ या प्रर्दशन याःगुलिइ आपत्ती क्यंगु दु । संघं प्रेस विज्ञप्ती जारी यासें नेपालया डिजिटल प्लेटफर्मय् सेन्सर मयाःसे ‘राधे’ प्रदर्शन याःगुलिइ ध्यानाकर्षण जूगु न्ह्यथंगु खः । संघया न्वकू अले प्रवक्ता मोहन निरौलाया ल्हाःचिंलिसें शनिबाः जारी जूगु विज्ञप्तीइ संकिपा प्रदर्शन जुइधुंकाः सेन्सर जूगु धकाः प्रचार जुइगु व सेन्सर बोर्डया दुजःपिन्त खबर हे मदुगु धायेगु झन हे अजूचायापूगु धकाः च्वयातःगु दु । ‘थ्व सम्बन्धय् सम्बन्धित निकायं छु जूगु खः प्रष्ट यायेमाः व नेपालया डिजिटल प्लेटफर्मय् रिलिज जुइगु छुं नं फिल्मयात नीति, नियम व कानूनं क्वःछ्यूगु परिधि दुने लाकाः प्रदर्शन यायेमाः धकाः जिमिसं सम्बन्धित निकाययात इनाप यानाच्वना’ विज्ञप्तीइ च्वयातःगु दु । थ्वयां न्ह्यः अक्षय कुमारया ‘लक्ष्मी बम्ब’ नं थुकथं हे सेन्सर मयाःसे हे नेपालया डिजिटल प्लेटफर्मय् रिलिज जूगु खः ।","  २०७८ जेठ २, आइतबार "
दिल्लीइ लकडाउन छवाः थप ,"भारतया दिल्लीइ लकडाउन छवाः थप जूगु दु । दिल्लीया मुख्यमन्त्री अरविन्द केजरीवालं कोरोना संक्रमणया चेन त्वाःथलेत धासें लकडाउन छवाः तनेत निर्देशन ब्यूगु भारतीय संचारमाध्यमं न्ह्यथंगु दु । कन्हय् १७ मे कुन्हु क्वचायेत्यंगु लकडाउन आः वइगु सोमबाः सुथय् ६ ताः ईतक्क कायम जुइ । दिल्लीइ लकडाउनया बांलाःगु लिच्वः खनेदयाच्वंगु केजरीवालं दावी याःगु दु । ‘२६ अप्रिल धुंकाः संक्रमणया न्हूगु केस म्ह्वः जूगु खनेदुसा वंगु निन्हु प्यन्हुइ संक्रमणया दर नं कुहांवयाच्वंगु खनेदु’ केजरीवालं धाःगु दु । वंगु २४ घौ दुने दिल्लीइ संक्रमणया साढे ५ हजार न्हूगु केस खनेदुगु व संक्रमणया दर नं शनिबाःनिसें एक प्रतिशत कुहांवयाः १० प्रतिशतय् वःगु भारतीय संचारमाध्यमं धाःगु दु । स्वास्थ्य पूर्वाधार व संसाधनयात बल्लाकेत लकडाउनया सदुपयोग यानागु केजरीवालया दावी दु । थ्व हे दथुइ, मुख्यमन्त्री केजरीवां भ्याक्सिन मगाःगु खँय् ध्यानाकर्षण याकुसें केन्द्र सरकारयात पौ च्वयादीगु दु ।","  २०७८ जेठ २, आइतबार "
वरिष्ठ निर्देशक चेतन कार्की मन्त,"नेपाली संकिपा ख्यःया वरिष्ठ निर्देशक लिसें लेखक व गीतकार चेतन कार्की मन्त । कोरोना भाईरस संक्रमणया हुनिं कार्की थौं मदुगु खः । कोरोना परिक्षणया रिपोर्ट पोजेटिभ वयेधुंकाः वयकः वीरेन्द्र सैनिक अस्पताल छाउनीइ भर्ना जुयाः वासः याकाच्वनादीगु खः । वासः यायेगु झ्वयल् उगु हे अस्पतालय् वयकः मदुगु पारिवारिक स्रोतं जानकारी ब्यूगु दु । ८४ दँ दुम्ह कार्कीं संकिपा ख्यलय् निर्माण नियन्त्रक कथं थःगु करियर न्ह्याकादीगु खः । वयकलं विश्वास, भूमरी, पहिलो प्रेम लिसेंया संकिपात निर्देशन यानादीगु दु । उर्दु भाषाया साहित्य लेखनय् तकं निपुण वयकलं परिवर्तन, सिन्दूर, जीवनरेखा, माया प्रिती, कान्छी लिसेंया दर्जनौं फिल्म च्वयादीगु दु । वयकःयात नेपाली संकिपा ख्यलय् बौद्धिक व हक्की स्वभावया संकिपाकःमि कथं म्हस्यू । वयकःया परिवारय् वयकःया जहान व निम्ह कायपिं दी ।","  २०७८ जेठ २, आइतबार "
मदनकृष्ण कुमारी द्यः व लाखेलिसें बुधबार वइगु ,नेपाःया जिवित द्यः कुमारी द्यः व लाखय् लिसें छपु न्हूगु म्ये ज्वनाः ख्यालिजुजु मदनकृष्ण श्रेष्ठ थ्व हे बुधबार स्वकुमिया दथुइ वइगु जूगु दु । देशप्रेमया भावं जाःगु ‘नेपाः जिगु प्राण खः’ म्येया म्यूजिक भिडियो वइगु बुधबाः ईमेज च्यानलया लोकंह्वाःगु ज्याझ्वः ख्वताबजिइ प्रिमियर जुइत्यंगु खः । ख्यालिजुजु श्रेष्ठया थुगु म्यें छगू बिस्कं हे सवाः बीगु म्येया म्युजिक भिडियोया निर्देशक सुरेन्द्र तुलाधरं धयादिल । वंगु अक्षय तृतीयाकुन्हु ख्यालिजुजु मदनकृष्णया बुदिंया दिं लाकाः म्येया घोषणा जूगु खः । ‘मदन दाईया बुदिंया देछाकथं थुगु हे म्ये जिमिसं थौं देछानागु जुल । वयकःयात देछाकथं अक्षय तृतीयाया दिनय् म्येया घोषणा यानागु खः’ निर्देशक सुरेन्द्र तुलाधरं धयादिल । रामकृष्ण जुजुया न्ह्यब्वया कथं तयार जूगु म्येय् लाखे जुयाः सुजन बज्राचार्य व कुमारी द्यः जुयाः मैयाँ महर्जन पिलूवयेत्यंगु दु । म्युजिक भिडियोया किपालुमि व भिज्युअल एडिटर अमर चित्रकार खः । अथे हे सुरेन्द्र अमर महर्जनं च्वयादीगु म्योयत वर्ल्ड रेकर्ड तयेत तालाम्ह नांजाम्ह संगीतकार सन्तोष श्रेष्ठं लसय् हनादीगु दु । निर्देशक तुलाधरं हे थुगु म्येया कोरियोग्राफि नं यानादीगु दु । ख्यालिजुजु मदनकृष्ण थौंकन्हय् कोरोना संक्रमणया कारणं म्हं मफयाच्वंगुलिं वासः याकाःलि आराम याना च्वनादीगु दु ।,"  २०७८ जेठ २, आइतबार "
येँय् कोभिडया उच्च जोखिम क्षेत्रय् एन्टिजेन्ट परीक्षण न्ह्यात ,येँय् कोभिड संक्रमणया उच्च जोखिम क्षेत्रय् थीथी समुदायलय् थौंनिसें एन्टिजेन्ट परीक्षण न्ह्याःगु दु । येँ महानगरपालिका व इपिडिमियोलोजी तथा रोग नियन्त्रण महाशाखां मंकाः रुपं परीक्षण न्ह्याकूगु खः । थुकिया शुरुवात कालीमाटी तरकारी अले फलफुल बजारं  जूगु खः । ‘स्वास्थ्य मन्त्रालय व सीसीएमसीं आःतक्क संक्रमणया दर अप्वः थायया पहिचान यानागु दु । थज्याःगु थासय् वनाः वृहत परीक्षण यायेगु जुइ’ महाशाखाया मेडिकल टेक्नोलोजिष्ट धनप्रसाद पौडेलं धयादिल । संक्रमणया सक्रिय अवस्था सीकेत थ्व पायछि विधि जूगु पौडेलया धापू खः । परीक्षण याःपिं दक्वं मनूतयत रिपोर्ट मवःतले आइसोलेसनय् च्वनेत धाःगु दु । परीक्षणया लिच्वलं लक्षणलिसेंया विरामीयात अस्पताल छ्वयेत व लक्षण मदुपिन्त होम आइसोलेसनय् च्वनेत लिसें निगरानी यायेत अःपुइगु महाशाखाया ल्याव टेक्निसियन निरीक्षक भोला अधिकारीं धयादिल । वयकःया कथं सुयां शरीरय् कोभिडया भाइरस दुहां वनेधुंकाः लक्षण खनेदयेत न्यान्हु । वयां न्ह्यः सुइकें कोभिड दु कि मदु सीकेत थ्व परीक्षण प्रभावकारी जूगु वयकःपिन्सं धयादिल । न्हापांगु चरणय् करीब १० द्वः मनूया एन्टिजेन्ट परीक्षण जुइ । कन्हय् वडा ३२ या तरकारी बजारय् परीक्षण यायेगु ज्याझ्वः दु । तरकारी बजारलिसें यक्व मनूत मुनीगु थाययात न्हापांगु प्राथमिकताय् तयागु महानगरया कोभिड फोकल पर्सन ज्ञानबहादुर ओलीं धयादिल । परीक्षणया लागिं १५ स्वास्थ्यकःमिया टोली परिचालन याःगु दु ।,"  २०७८ जेठ ४, मंगलबार "
स्वनिगलय् संक्रमण लंपिनिगु ल्याः थहांवनाच्वन,"स्वनिगलय् लिपांगु दिनय् न्हूपिं संक्रमित स्वयां संक्रमण लंपिनिगु ल्याः अप्वयाच्वंगु दु । थौं नं न्हूपिं संक्रमित स्वयां संक्रमणमुक्त जूपिं हे अप्वः दु । न्हूपिं संक्रमित ३ हजार स्वयां क्वय् दुसा संक्रमणमुक्त जूपिनिगु ल्याः ३ हजार स्वयां  अप्वः दु । लिपांगु २४ घौ दुने देयन्यंक लूपिं कोरोना भाईरसया न्हूपिं संक्रमितमध्ये ३४ दशमलव १५ प्रतिशत स्वनिगलय् दु । देयन्यंक ७ हजार ३६८ म्हेसिके संक्रमण पुष्टि जूबलय् स्वनिगलय् २ हजार ६०९ म्ह न्हूपिं संक्रमित अप्वःगु दु । येँय् १ हजार ८८१, यलय् ४३६ व ख्वपय् २९२ म्ह न्हूपिं संक्रमित खनेदुगु खः । थ्वलिसें स्वनिगलय् कोभिड १९ पाखें संक्रमित जूपिनिगु मुक्कं ल्याः २ लाख ७ हजार ३२३ थ्यंगु दु । वमध्ये ७९ दशमलव ३४ प्रतिशत संक्रमणमुक्त नं जुइधुंकूगु दु । लिपांगु २४ घौ दुने थप ३ हजार ६२५ म्ह संक्रमित संक्रमणमुक्त जूगुलिसें कोरोना संक्रमण लंपिनिगु ल्याः १ लाख ६४ हजार ४९९ थ्यंगु दु । आः स्वनिगलय् ४१ हजार १६१ म्ह सक्रिय संक्रमित दु । ३९ हजार १७५ म्ह संक्रमित होम आइसोलेसनय् च्वनाच्वंगु दुसा १ हजार ९८६ म्ह थीथी संस्थागत आइसोलेसनय् दु । आइसीयूलय् दुपिं २७७ मध्ये १२९ म्हेसित भेन्टिलेटरय् तयाः वासः यानाच्वंगु दु । लिपांगु खुसी स्वनिगलय् ४४ संक्रमित सीगु दु । येँय् ३७, यलय् ७ व ख्वपय् ४ म्ह कोभिड संक्रमित मदुगु खः । आःतक्क स्वनिगलय् १ हजार ६६३ म्हेसिया कोभिड संक्रमणया हुनिं ज्यान वनेधुंकल ।","  २०७८ जेठ २, आइतबार "
प्रतिपक्षय् हे च्वनेगु जसपाया धापू ,"जनता समाजवादी पार्टी (जसपा) ब्वदलीगु चर्चा व अड्कलबाजी दक्व थासं जुयाच्वंबलय् पार्टीया नायःद्वय महन्थ ठाकुर व उपेन्द्र यादवं मंकाः विज्ञप्ती पिकयादीगु दु । नायःद्वयं मंकाः विज्ञप्ती जारी यासें राष्ट्रिय सहमति अथवा थःगु हे पार्टीया नेतृत्वय् सरकार दयेकेगु अवस्था जूसा सरकार गठन यायेत न्ह्याःवनेगु धाःगु दु । तत्काल पार्टी सरकारय् दुहां मवनेगु व प्रतिपक्षय् हे च्वनाः थःगु भूमिका निर्वाह यायेगु नायःद्वयं धाःगु दु । पार्टीइ ब्वलंगु समस्या पार्टी संगठन दुने हे सहलह यानाः पार्टी विधान अन्तर्गत च्वनाः हे समस्या ज्यंकेमाःगु नं विज्ञप्तीइ धयातःगु दु । पार्टीइ नेतृत्वपाखें हे गुट उपगुट दयेकेगु, पार्टी दुने गुटबन्दी यानाः अराजक ज्याखँ यानाः थःथःगु पक्ष दयेकाः सञ्चारमाध्यमय् ब्यूगु गैर राजनीतिक गैर जिम्मेवार अभिव्यक्तिप्रति ध्यानाकर्षण जूगु नं नायःद्वयं न्ह्यथनादीगु दु । ‘थज्याःगु ज्याखँ पार्टी एकता, अनुशासन, आचार संहीता अले पार्टी कार्यपद्धतीया प्रतिकुल खः । थुगु कथंया ज्या, अभिव्यक्ति अले ज्याखँयात तुरन्त दिकेमाः’ विज्ञप्तीइ च्वयातःगु दु ।","  २०७८ जेठ ४, मंगलबार "
महानगर प्रमुख शाक्यं यात खाेप केन्द्रया अवलाेकन,"थौंनिसें येँ जिल्लाय् कोभिड १९ विरुद्धया चिनियाँ खोप भेरोसेलया निगूगु डोज बीगु न्ह्याःगु दु । व हे झ्वलय् थौं येँ महानगर प्रमुख विद्यासुन्दर शाक्यं उपप्रमुख हरिप्रभा खड्गी श्रेष्ठ अले थीथी विभागया अधिकारीलिसें थीथी खोप केन्द्रया अवलोकन यानादीगु दु । अवलोकन धुंकाः प्रमुख शाक्यं लाइनय् भौतिक दुरी कायम यायेगु, छेँय् नं पिहां वयेबलय् कार्ड ज्वनाः व मास्क तयाः जक खोप केन्द्रय् वयेगु, भीड मयायेगु थुज्वःगु आधारभूत खँ सकसिनं पालना याःगु खनागु धयादिल । ‘क्वःज्यूगु दिनय् सुथय् १० ताः इलंनिसें न्हिनय् ४ ताः ईतक्क थःत छिंगु खोप केन्द्रय् वनाः खोप कायेगु व्यवस्था यानागु दु । भीड व हुलमुल मयाःसे सकसिनं खोप कायेत जिमिगु इनाप दु’ शाक्यं धयादिल । निरीक्षणया झ्वलय् वयकः वडा ११ या विश्व निकेतन स्कूल, वडा ३२ या वडा ज्याकू, वडा ७ या गुह्येश्वरी विद्यालय, वडा १० या म्याक डोनाल्ड पार्टी प्यालेसलिसेंया खोप केन्द्र झाःगु खः । स्वास्थ्य तथा जनसंख्या मन्त्रालयया बैशाख २२ गतेया व जिल्ला विपद् व्यवस्थापन केन्द्रया बैशाख २५ या निर्णय कथं थौंनिसें न्ह्याःगु खोप ज्याझ्वः ११ गतेतक्क जुइ । थुकी वंगु (०७७) चैत २५ गतेनिसें बैशाख १५ गतेतक्क न्हापांगु डोज काःपिं १८ दँनिसें ५९ दँया मनूतयत खोप बी । निगूगु डोजया खोप कायेत न्हापांगु खोप काःगु मितिया लिधंसाय् दिन क्वःछ्यूगु दु । २०७७ चैत २९ व ३० गते न्हापांगु डोज काःपिं मनूतयसं कन्हय् निगूगु डोज कायेखनी । अथे हे, चैत ३१ व ०७८ बैशाख २ गते न्हापांगु खोप काःपिन्त जेठ ४ गते निगूगु डोजया खोप बी । बैशाख ३ व ४ गते न्हापांगु डोज काःपिन्त जेठ ५ गते, बैशाख ५ व ६ गते काःपिन्त जेठ ६ गते, बैशाख ७, ८, ९ व १० गते काःपिन्त जेठ ७ गते, बैशाख ११ व १२ गते न्हापांगु खोप काःपिन्त जेठ ८ गते निगूगु डोजया खोप बीगु धाःगु दु । बैशाख १३, १४ व १५ गते न्हापांगु मात्रा काःपिन्त छसिकथं जेठया ९, १० व ११ गते निगूगु खोप बी । खोप काःवनेत निश्चित नियम व शर्तया पालना यायेमाःगु धाःगु दु । ज्वरो वःपिं वा कोभिड संक्रमणया लक्षण दुपिं व संक्रमण जूपिं मनुखं खोप कायेमज्यू । कार्ड मदुपिन्त नं खोप मबीगु धाःगु दु । <>खोप केन्द्रय् वनेबलय् अनिवार्य मास्क तयेगुलिसें खोप केन्द्रय म्ह्वतिं २ मिटर दुरी कायम यायेमाः ।","  २०७८ जेठ २, आइतबार "
एक्टिङ कासाय् उत्साहजनक ब्वति ,"‘जि नं एक्टिङ याये सः’ एक्टिङ कासाय् स्वनिगःया थीथी थासं ब्वति काइपिं दुहां वयाच्वंगु दु । सुखावति मल्टि प्रोडक्सनं ग्वसाः ग्वःगु स्वनिगःव्यापी एक्टिङ कासाय् धमाधम ब्वति थहां वनाच्वंगु ग्वसाः खलःया नायः सुरेन्द्र तुलाधरं जानकारी बियादिल । ‘कासाय् स्वनिगःया येँ, यल, ख्वप अले किपुलिं नं ब्वति दुथ्याःगु दु । कासाय् ब्वति कायेगु नितिं ईमेलमार्फत न्हियान्हिथं भिडियोत दुतिनाच्वंगु दु, सहभागीता उत्साहजनक खनेदु’ नायः तुलाधरं धयादिल । तुलाधरं जानकारी बियाद्यूकथं कासाय् न्हूपिंलिसें कलाकारिता ख्यलय् ज्या याना हे च्वनेधुंकूपिन्सं तकं ब्वति काःगु दु । लकडाउनया ईयात सदुपयोग यासें सुखावतिं अनलाइन एक्टिङ कासा न्ह्याकूगु खः । कासाय् ब्वति कायेत सन्देशमूलक विषयवस्तुइ छम्हलिसें प्यम्हतक्क च्वनाः एक्टिङ यानाः दयेकातःगु भिडियो ग्वसाः खलःयात ईमेलमार्फत छ्वयेमाः । उकथंया दयेकेगु भिडियो स्वंगूनिसें न्यागू मिनेटतक्कया जुइमाःगु नं ग्वसाः खलकं धाःगु दु । वइगु जेठ १५ गतेया दुने दुतिनीगु भिडियो दुने बांलाःम्ह कलाकार ल्ययाः त्याकामिया घोषणा जुइ । भव्य ज्याझ्वः यानाः त्याकामिया नां घोषणा यायेगु ग्वसाः दुगु तुलाधरं धयादीगु दु । ‘आःया परिस्थितीइ थुबले हे ज्याझ्वः याये ला धाये थाकुनि, तर त्याकामिया नां भव्य समारोहया दथुइ हे यायेगु बिचाः खः’ तुलाधरया धापू खः । त्याकामियात दसिपौ व ट्रफिलिसें नगद सिरपाः तकं बीगु ग्वसाः खलकं न्ह्यथंगु दु ।","  २०७८ जेठ २, आइतबार "
स्वनिगलय् कोभिड लंपिं २ लाखया न्ह्यःने ,"स्वनिगलय् कोभिड १९ संक्रमण लंपिनिगु ल्याः २ लाखया न्ह्यःने थ्यंगु दु । स्वनिगः दुनेया मुक्कं संक्रमितमध्ये आःतक्क १ लाख ९८ हजार २१५ म्ह संक्रमणमुक्त जुइधुंकूगु दु । वंगु २४ घौ दुने ३ हजार ४६५ म्ह संक्रमितं कोरोना भाईरसयात बुकाः संक्रमण मुक्त जूगु दु । स्वनिगलय् आःतक्क कोभिड १९ संक्रमण जूपिनिगु ल्याः २ लाख २९ हजार १४५ थ्यंगु दु । लिपांगु खुसी देयन्यंकं थप जूपिं कोभिड १९ या न्हूपिं संक्रमितमध्ये स्वनिगलय् ३७ दशमलव ५० प्रतिशत दु । देयन्यंक थप जूपिं ७ हजार ४२५ न्हूपिं संक्रमितमध्ये स्वनिगलय् २ हजार ७८५ म्ह दु । येँय् १ हजार ८०६, यलय् ६८१ व ख्वपय् २९८ म्ह न्हूपिं संक्रमित अप्वःगु खः । स्वनिगलय् वासः याकाच्वंपिं सक्रिय संक्रमितया ल्याः २८ हजार ७८३ दु । १ हजार ७७८ म्ह जनरल/एचडियू वार्डय् दुसा आइसीयूलय् दुपिं ४८५ मध्ये २ सःम्हेसित भेन्टिलेटरय् तयाः वासः यानाच्वंगु दु । थप ६२ म्ह संक्रमितया मृत्युलिसें स्वनिगलय् कोभिड १९ संक्रमणया हुनिं सीपिनिगु ल्याः २ हजार १४७ थ्यंगु दु ।","  २०७८ जेठ १०, सोमबार "
स्वनिगलय् करीब ८१ प्रतिशत संक्रमित संक्रमणमुक्त ,"स्वनिगलय् कोभिड १९ संक्रमण जूपिं मुक्कं संक्रमितमध्ये करीब ८१ प्रतिशत संक्रमणमुक्त जुइधुंकूगु दु । स्वनिगलय् आःतक्क संक्रमण जूपिंमध्ये आःतक्क ८० दशमलव ७३ प्रतिशत संक्रमणमुक्त जुइधुंकल । आःतक्क २ लाख १३ हजार ५६ म्हेसित कोभिड संक्रमण जूगुलिइ १ लाख ७२ हजार २० म्ह संक्रमणमुक्त जुइधुंकूगु दु । लिपांगु खुसी स्वनिगलय् २ हजार ६३५ म्ह न्हूपिं संक्रमित थप जूगु दु । येँ २ हजार ४९, यलय् ३६५ व ख्वपय् २२१ म्ह कोभिड १९ या न्हूपिं संक्रमित खनेदुगु खः । अथे हे, लिपांगु २४ घौ दुने संक्रमणमुक्त जूपिनिगु ल्याः ४ हजार ११५ म्ह संक्रमण मुक्त जूगु दु । स्वनिगलय् आः ३९ हजार २४५ सक्रिय संक्रमित दु । ३७ हजार ३६० संक्रमित होम आइसोलेसनय् दुसा १ हजार ८८५ म्ह थीथी संस्थागत आइसोलेसनय् वासः याकाच्वंगु दु । आइसीयूलय् दुपिं ३९१ म्हमध्ये १४७ म्हेसित भेन्टिलेटरय् तयाः वासः यानाच्वंगु दु । अथे हे स्वनिगलय् थप ४९ म्ह कोभिड संक्रमितया मृत्यु जूगु दु । येँय् ३९, यलय् ५ व ख्वपय् ५ म्ह कोभिड संक्रमणया हुनिं मन्त । आःतक्क स्वनिगलय् १ हजार ७९१ म्ह संक्रमितया कोभिड संक्रमणया हुनिं ज्यान वनेधुंकल ।","  २०७८ जेठ ४, मंगलबार "
प्रजातन्त्रं जक मातृभाषा पत्रकारिताया विकास मजुइगु मातृभाषी पत्रकारतय् धापू ,"मातृभाषा पत्रकारिताया विकासया लागिं प्रजातन्त्र जक वयां मगाःगु सरोकारवालातय्सं धाःगु दु । खुक्वःगु मातृभाषा पत्रकारिता दिवसया लसताय् थौं नेवाः पत्रकार राष्ट्रिय दबुलिं ग्वसाः ग्वःगु भच्र्युअल अन्तरक्रिया ज्याझ्वःया वक्तातय्सं नेपालय् मातृभाषा पत्रकारिताया विकासया लागिं राज्यं विशेष प्याकेज हयेमाःगुलिइ बः बिल । ज्याझ्वलय् नवासें वरिष्ठ पत्रकार सुरेश किरण मानन्धरं देशय् तःक्वः हे राजनीतिक ह्यूपाः वलं नं मातृभाषा पत्रकारिता ख्यलय् छुं हे ह्यूपाः महसूस यायेमफूगु धयादिल । ‘मातृभाषा पत्रकारिता ख्यःया लक्षित पुचः, थुकिया बजार चीधं, अथेजुयाः थ्व ख्यलय् व्यावसायिक पत्रकारिता तसकं हाथ्यालं जाः’, मानन्धरं धयादिल, ‘मातृभाषा पत्रकारिताया विकासया लागिं राज्यं हे विशेष सुविधाया प्याकेज हयेमाः ।’ पत्रकार राष्ट्रिय दबूया केन्द्रीय नायः सुरजवीर बज्राचार्यं निदँ न्ह्यः जूगु मातृभाषा पत्रकारिता सम्मेलनं पत्रकारिता सम्वद्ध सरकारी निकायलय् समानुपातिक, समावेशी प्रतिनिधित्व, संचारगृहलय् विषयवस्तुलिसें व्यक्तिया समावेशी उपस्थिती, मातृभाषी पत्रकारया क्षमता विकासलिसेंया विषय दुथ्याकाः घोषणा पत्र जारी यानागु लुमंकादिल । ‘मातृभाषा पत्रकारिताया विकासया खँय् झीसं सुझावत राज्ययात बियागु दु, थुगु माग कार्यान्वयनया खँय् राज्य गन दु धकाः न्ह्यसः तयेमाःगु अवस्था दु । थुगु न्ह्यसः छकः पतिं लिसा कयाच्वने म्वाःलेमा, थ्व हे आशा याये’ बज्राचार्यं धयादिल । नेपाल पत्रकार महासंघया केन्द्रीय छ्यान्जे नारायण किलम्बुं मातृभाषा पत्रकारिता दिवस सरकारं हे हनेमाःगु माग तयादिल । अथे हे, नेपाल आदिवासी जनजाति पत्रकार महासंघया नायः डण्ड गुरुङं मातृभाषा पत्रकारितां सच्छि दँ पूवंकेत्यंबलय् नं मातृभाषां न्ह्यानाच्वंगु संचारमाध्यमं थःगु मौलिक विषयवस्तु न्ह्यब्वयेमफूगु बिचाः तयादिल । समुदायया भाषा, संस्कृति व संस्कारया संरक्षणलिसे नं स्वानाच्वंगुलिं मातृभाषा पत्रकारिता तसकं हाथ्यालं जाःगु व गम्भीर विषय जूगु गुरुङया धापू खः । मधेसी पत्रकार समाजया नायः मोहन सिंहं मातृभाषा पत्रकारितायात अलगधार व खस नेपाली भाषाया पत्रकारितायात मूलधारया नां बियाः विभेद जुयाच्वंगु खँ तयादिल । पत्रकार दबूया वरिष्ठ न्वकू नृपेन्द्रलाल श्रेष्ठं २०७५ सालय् न्हापांगु मातृभाषा पत्रकारिता सम्मेलनया ग्वसाः ग्वयागु लुमंकुसें थुगुसी निक्वःगु सम्मेलन यायेगु योजना दुगु खःसां महामारीया अवस्थाय् यायेमफूगु जानकारी बियादिल । थनिं ९६ दँ न्ह्यः नेपाल सम्वत १०४५ (वि.सं. १९८२) य् यलया चिकंबहियाम्ह धर्मादित्य धर्माचार्यं (जगतमान वैद्य) कलकत्तां ‘बुद्ध धर्म’ नामं नेपालभाषाया पत्रिका पिथनादीगु खः । थ्व हे पत्रिकायात नेपाःया न्हापांगु मातृभाषी पत्रिकाया रुपं कयातःगु दु । थुगु पत्रिका प्रकाशनयात आत्मसात् यासें धर्मादित्य धर्माचार्यया बुदिं बछलाथ्व चतुर्दशीया दिनय् पत्रकार दबुलिं न्हापांम्ह मातृभाषा पत्रकार धर्माचार्यया बुदिं अले मातृभाषा पत्रकारिता दिवस हनावःगु दु ।","  २०७८ जेठ ११, मंगलबार "
जसपां महन्थ ठाकुरयात स्पष्टिकरण न्यन ,"जनता समाजवादी पार्टी जसपां पार्टी नायः महन्थ ठाकुरलिसेंया नेतातयत स्पष्टिकरण न्यंगु दु । पार्टीं नायः ठाकुरलिसें वरिष्ठ नेता राजेन्द्र महतो, केन्द्रीय कार्यकारिणी दुजःद्वय सर्वेन्द्रनाथ शुक्ल व लक्ष्मणलाल कर्णयात स्पष्टिकरण न्यंगु खः । केन्द्रीय ज्याकू प्रमुख प्रकाश अधिकारीं पौ च्वयाः वयकःपिन्त स्पष्टिकरण न्यनादीगु खः । तर प्यम्हं नेतातयसं पौ कायेत अस्वीकार याःगु सीदुगु दु । पार्टी नायः ठाकुरया नामय् च्वयातःगु पतिइ थीथी ९ विषयस स्पष्ट यायेत धयातःगु दुसा मेपिं स्वम्ह नेतातयत ५ विषयस स्पष्ट यायेत धाःगु दु । उगु पतिइ नेतातयत प्रधानमन्त्री ओलीया संसद विघटन यायेगु निर्णयस साथ ब्यूगु, पार्टीया बिस्कं हे ज्याकू न्ह्याकूगु, संसदीय दलया विधान मदयेकुनिगु अवस्थाय् संसदीय दलया नेता घोषणा यानाजूगु विषयस स्पष्ट यायेत धयातःगु दु । वंगु जेठ ८ गते येँय् च्वंगु पार्टीया केन्द्रीय कार्यकारिणी समितिया मुँज्यां प्यम्हं नेतायात स्पष्टिकरण न्यनेगु निर्णय याःगु खःसा थौं वयकःपिनिगु नामय् पौ छ्वयाः स्पष्टिकरण न्यंगु खः । बहुमत दुजःया उपस्थिती दुगु केन्द्रीय कार्यकारिणी समितिया मुँज्यां वयकःपिन्त स्पष्टिकरण न्यनेगु निर्णय याःगु जसपाया वरिष्ठ नेता राजेन्द्र श्रेष्ठं जानकारी बियादिल । मुँज्याय् केन्द्रीय कार्यकारिणी समितिया ५१ दुजःमध्ये ३१म्हेसिया उपस्थिती दुगु वयकःया धापू खः । वर्तमान राजनीतिक परिवेशय् जसपा निगू पुचलय् ब्वदलाच्वंगु दु । नायः उपेन्द्र यादव पक्ष प्रधानमन्त्री केपी शर्मा ओलीया विरोधय् दनाच्वंगु दुसा मेम्ह नायः महन्थ ठाकुर पक्षं धाःसा प्रधानमन्त्री ओलीया विरोधय् वने मफइगु धयाच्वंगु दु । थज्याःगु अवस्थाय् तत्कालीन राष्ट्रिय जनता पार्टी (राजपा) व समाजवादी पार्टी दथुइ एकता जुयाः दयेकूगु जसपा हाकनं ब्वदलीगु अनुमान जुयाच्वंगु दु । यादव पक्षं थःगु पक्षय् बहुमत दुजः दुगु दावी यानावःगु दु ।","  २०७८ जेठ १२, बुधबार "
छत्रपाटी विशेष कोभिड अस्पताल न्ह्यात ,"येँया क्षेत्रपाटीस्थित छत्रपाटी निःशुल्क चिकित्सालयस विशेष कोभिड अस्पताल थौंनिसें न्ह्याःगु दु । थौं सहरी विकास राज्यमन्त्री रामवीर मानन्धर व येँ महानगरपालिका प्रमुख विद्यासुन्दर शाक्यं मंकाः रुपं अस्पतालया उलेज्या यानादिल । ज्याझ्वःयात सम्वोधन यासें राज्यमन्त्री मानन्धरं कोभिड नियन्त्रणया लागिं विज्ञानय् आधारित समाधान मवःतले झीके दुगु उपलब्धी व मंकाः कुतः हे नालेमाःगु सुझाव बियादिल । महामारीं नेपालय् अस्पतालतय् अवस्था सीकेत ग्वाहालि याःगु वयकःया धापू खः । ‘व्यक्ति वा छुं पुचः स्वयां स्वास्थ्य सम्बन्धि ज्याझ्वः च्वय् लाइ, आः महामारीया अवस्थाय् हरेक पुचः, वर्ग संघसंस्था छधी जुयाः न्ह्याःवनेगुया विकल्प मदु’ मानन्धरया धापू खः । उगु इलय् महानगर प्रमुख शाक्यं आः जनताया जीवन रक्षाया लागिं आवश्यक खनेदुगु दक्वं ज्यायात प्राथमिकताय् तयागु धयादिल । प्रमुख प्रशासकिय अधिकृत राजेश्वर ज्ञवालीं छत्रपाटी अस्पतालय् लिफ्ट जडान यायेत ३० लाख तका उपलब्ध याकागु व न्हूगु भवन दयेकेत करीब ५ करोड तका विनियोजन यानागु लुमंकादिल । अस्पतालया नायः डा. मनोजमान श्रेष्ठं अक्सिजन व्यवस्थापनय् तःधंगु हाथ्या दुगु अवस्थाय् प्लान्ट जडान यायेगु योजनाय् दुगु धयादिल । ‘अस्पतालय् सम्भवतः कन्हयनिसें हे एचडियू नं न्ह्याइ, फयांफक्व याकनं हे आइसीयू न्ह्याकेत जिपिं चान्हि खटे जुयाच्वनागु दु’ नायः श्रेष्ठं जानकारी बियादिल । अस्पतालय् ७ आइसीयू दइसा ४ भेन्टिलेटर, ६ एचडीयूलिसें ३५ वेडया कोभिड अस्पताल न्ह्याकूगु खः । थुगु अस्पताल न्ह्याकेत महानगरं पूर्वाधार सुधारया नितिं एकमुष्ट ३० लाख ३४ हजार ७ सय ५ व मासिक सञ्चालन खर्चवापत् करीब ४८ लाख १६ हजार ६ सय ५७ तका ग्वाहालि बी । छुं दिं न्ह्यः जक महागनरं चिकित्सालययात निगः भेन्टिलेटर नं उपलब्ध याकूगु खः । अथे हे, अस्पतालं खरिद याइगु मेगु स्वंगः भेन्टिलेटरया धेबा नं महानगरं हे भुक्तानी यानाबीगु धाःगु दु । अस्पतालयात माइन्डरे नांया कम्पनीं २४ लाख तका ज्वलिंज्वःया एनेस्थेसिया मेसीन व न्यागूत्या लाख ज्वलिंज्वःया सेन्टर मोनिटरिङ सिस्टम ग्वाहालि याःगु दु । उगु सिस्टमया ग्वाहालिं चिकित्सकं छेँय् हे च्वनाः नं अस्पतालय् बिरामीया अवस्था स्वयेफइगु धाःगु दु ।","  २०७८ जेठ १२, बुधबार "
स्वनिगलय् न्हूपिं संक्रमितया ल्याः म्ह्वः जुजुं ,"लिपांगु दिनय् वयाः स्वनिगलय् कोभिड १९ या न्हूपिं संक्रमितया ल्याः न्हियान्हिथं कुहां वयाच्वंगु दु । लिपांगु २४ घौ दुने देयन्यंक थप जूपिं न्हूपिं संक्रमितमध्ये २२ दशमलव २३ प्रतिशत स्वनिगःयापिं दु । देयन्यंक थप जूपिं ६ हजार ७१४ संक्रमितमध्ये १ हजार ४९३ स्वनिगलय् दु । येँय् १ हजार १३९, यलय् २४१ व ख्वपय् ११३ संक्रमित थप जूगु खः । स्वनिगलय् आःतक्क २ लाख ३३ हजार २५१ म्हेसित कोभिड १९ संक्रमण जुइधुंकूगु दु । उपिंमध्ये २ लाख ३ हजार २८० संक्रमित संक्रमणमुक्त नं जुइधुंकूगु दु । स्वनिगलय् ८७ दशमलव १५ प्रतिशत संक्रमणमुक्त जुइधुंकूगु दु । वंगु २४ घौ दुने २ हजार १६९ संक्रमित संक्रमणमुक्त जूगु दु । आः स्वनिगलय् दुपिं सक्रिय संक्रमितया ल्याः २७ हजार ७३२ दु । १ हजार ६७७ संक्रमित जनरल/एचडियूलय् दुसा आइसीयूलय् दुपिं ४८५ मध्ये १७८ म्हेसित भेन्टिलेटरय् तयाः वासः यानाच्वंगु दु । स्वनिगलय् थप ३५ संक्रमित कोभिड संक्रमणया हुनिं मन्त । स्वास्थ्य तथा जनसंख्या मन्त्रालयया कथं येँय् २२, यलय् ९ व ख्वपय् ४ संक्रमित मदुगु खः । स्वनिगलय् आःतक्क २ हजार २३९ म्हेसिया कोभिड संक्रमणया हुनिं ज्या वनेधुंकूगु दु ।","  २०७८ जेठ १२, बुधबार "
वरिष्ठ म्येहालामि स्वयम्भूराज मन्त ,"वरिष्ठ म्येहालामि स्वयम्भूराज शाक्य मन्त । ६४ दँ दुम्ह शाक्य वासः यायेगु झ्वलय् वसुन्धरास्थित विपि स्मृति अस्पतालय् मदुगु खः । वयकःया उसाँय् स्यनावंबलय् वंगु वैशाख २६ गतेनिसें विपि स्मृति अस्पताल भर्ना यानाः वासः यानाच्वंगु खः । कोरोना संक्रमण पोजेटिभ खनेदयेधुंकाः वासः यायेगु नितिं अस्पताल भर्ना जूम्ह शाक्यया लिपा पीसीआर रिपोर्ट नेगेटिभ वयेधुंकूगु परिवारं जानकारी ब्यूगु दु । न्हूगु शैली व सृजनाय् तल्लीन जुयाच्वनीम्ह वरिष्ठ म्येहालामि शाक्य थःगु मेगु याकः साँगितिक ज्याझ्वःया योजना दयेकाच्वनादीगु खः । लिपांगु खुसी वंगु २०७५ मंसीर २५ गतेया दिनय् यलय् थः बूगु त्वाः हःखाय् वयकःया याकः साँगितिक ज्याझ्वः ‘ओ प्रिय लिफः स्वयाः’ तःजिक जूगु खः । वि.सं. २०१३ या मंसीर महिनाय् अबु बुद्धिराज शाक्य व मां नानीबेति शाक्यया कोखं वयकःया जन्म जूगु खः । सांस्कृतिक संस्थानं सेवानिवृत्त वरिष्ठ गायक शाक्य रेडियो नेपालया विशिष्ट श्रेणीया म्येहालामि खः । थीथी सिरपाः अले सम्मानं सम्मानित शाक्यं तिब्बत, श्रीलंका, बंगलादेश, साउदी अरेबिया, जापान, हङकङ, बैंङ्ककलिसें थीथी देशय् सांगीतिक प्रस्तुति बियादीधुंकूगु दु । खस नेपाली व नेपालभाषा यानाः निसःत्या स्वयां अप्वः म्ये हालादीधुंकूम्ह वयकलं न्याचाः म्येचाः नं पिथनादीगु दु । वयकःया प्यंगू याकः साँगितिक ज्याझ्वःत नं जुइधुंकूगु दु । छगू इलय् वयकलं चन्द्रमान शाक्यलिसे जानाः जात्राया हुलय् व ब्याहाया लगन म्येचाः नं पिथनादीगु दु । उगु इलय् स्वयम्भुराज व चन्द्रमानयात नेवाः लक्ष्मीकान्त प्यारेलाल तकं धायेगु याइगु खः । नेपालभाषाया संगीत ख्यलय् न्हूगु पुस्ताय् तसकं लोकंह्वाःगु म्ये ‘छन्त जिं नापलाः वये घण्टाघरया क्वय्’या लयचिनामि नं वयकः हे खः । वयकलं ओ प्रिय लिफः स्वयाः, जात्राया हुलय्, ब्याहाया लगन, जात्राया हुलय्, वयाला छ थन, रतनलिसें आपालं लोकंह्वाःगु म्येत हालादीगु दु । वयकः कलाकार परिषदया संस्थापक नायःलिसें नेवाः गुहालि पुचः,हःखा व हःखा टोल सुधार संघया सल्लाहकार नं खः ।","  २०७८ जेठ १२, बुधबार "
स्वनिगलय् थप २३६७ म्हेसिके संक्रमण पुष्टि,"लिपांगु खुसी देयन्यंक खनेदुपिं न्हूपिं संक्रमितमध्ये ३४ दशमलव ११ प्रतिशत स्वनिगलय् दु । देयन्यंक थप जूपिं न्हूपिं ६ हजार ९३९ न्हूपिं संक्रमितमध्ये स्वनिगलय् निद्वः व ३६७ दु । येँय् १ हजार ७३८, यलय् ३६४ व ख्वपय् २६५ न्हूपिं संक्रमित खनेदुगु खः । स्वनिगलय् आःतक्क २ लख ३५ द्वः व ६१८ म्हेसित कोभिड संक्रमण जुइधुंकूगु दु । उपिंमध्ये ८७ दशमलव १५ प्रतिशतयात संक्रमण लनेधुंकूगु दु । स्वनिगलय् आःतक्क कोभिड संक्रमित जुइधुंकूपिं मुक्कं संक्रमितमध्ये २ लख ५ द्वः व ३४९ संक्रमणमुक्त जुइधुंकूगु दु । लिपांगु खुसी निद्वः व ६९ संक्रमितयात संक्रमण लंगु दु । थौंकन्हय् २८ द्वः व ५ संक्रमित होम आइसोलेसन व थीथी संस्थागत आइसोलेसनय् वासः याकाच्वंग दु । उपिंमध्ये १ हजार ५५३ म्हेसित जनरल/एचडियूलय् वासः यानाच्वंगु दु सा ४४३ आइसीयूलय् व १८४ भेन्टिलेटरय् वासः यानाच्वंगु दु । स्वनिगलय् तँसा २५ संक्रमित मन्त । येँय् १७, यलय् ५ व ख्वपय् स्वम्ह कोभिड संक्रमणया हुनिं मदुगु खः । स्वनिगय् आःतक्क कोभिड संक्रमणया हुनिं मदुपिनिगु ल्याः निद्वः व २६४ थ्यंगु दु ।","  २०७८ जेठ १३, बिहिबार "
एक्टिङ कासाया ई थप ,"स्वनिगःव्यापी एक्टिङ धेंधें बल्लाः कासा ‘जि नं एक्टिङ याये सः’ लय् ब्वति कायेगु नितिं ई थकाःगु दु । स्वनिगलय् निषेधाज्ञाया ई अप्वयेकूगुलिसें धेंधें बल्लाःया ई नं थकाःगु खः । न्हापा क्वःज्यूगु कथं धेंधें बल्लाखय् ब्वति कायेगु लिपांगु ई कन्हय् जेठ १५ शनिबाः क्वचायेत्यंगु दु । व हे झ्वलय् ग्वसाः खलः सुखावति मल्टि प्रोडक्सनं धेंधें बल्लाखय् ब्वति कायेगु ई थकयागु घोषणा याःगु खः । आः जेठ २९ गते सनिलय् ७ताः ईतक्क दुतिंगु भिडियोत धेंधें बल्लाखय् दुथ्याइगु जूगु दु । ‘धेंधें बल्लाखय् ब्वति काये इच्छुकपिन्सं ब्वति कायेत ई थकयाबीत इनाप वयाच्वंगु खः, लकडाउनया ई नं थकायेधुंकाः धेंधें बल्लाःया ई थकाःगु खः’ ग्वसाः खलः सुखावति मल्टि प्रोडक्सनया नायः सुरेन्द्र तुलाधरं धयादिल । ई थपलिसें धेंधें बल्लाःया थीथी विषयया बारे थौं न्हिनय् ३ताः इलय् फेसबुक लाइभमार्फत जानकारी बीत्यनागु नायः तुलाधरं धयादिल । आःतक्क २०म्ह स्वयां अप्वःसिनं धेंधें बल्लाखय् ब्वति कायेधुंकूगु कासाया कजि भोगेन्द्र मानन्धरं जानकारी बियादिल । ","  २०७८ जेठ १४, शुक्रबार "
"स्वनिगलय् २३२४ संक्रमित थप, ४ हजार ४९८ संक्रमणमुक्त ","स्वनिगलय् लिपांगु २४ घौ दुने कोभिड १९ या निद्वः व ३२४ संक्रमित थप जूगु दु । येँय् द्वःछि व ७९६, यलय् ३१५ व ख्वपय् २१३ म्हेसिके संक्रमण पुष्टि जूगु खः । स्वनिगलय् आःतक्क २ लख ३७ द्वः व ९४२ म्हेसित कोभिड १९ संक्रमण जुइधुंकूगु दु । उपिंमध्ये ८७ दशमलव ३२ प्रतिशत संक्रमितयात संक्रमण लने नं धुंकूगु दु । आःतक्क २ लख ७ द्वः व ७७८ संक्रमित संक्रमणमुक्त जुइधुंकल । लिपांगु २४ घौ दुने ४ द्वः व ४९८ संक्रमित संक्रमणमुक्त जूगु दु । आः स्वनिगलय् २७ द्वः व ८६५ सक्रिय संक्रमित दु । थीथी संस्थागत आइसोलेसनय् द्वःछि व ५५४ म्ह संक्रमितयात जनरल/एचडियूलय् वासः यानाच्वंगु दुसा आइसीयूलय् दुपिं ४३५ मध्ये १८२ भेन्टिलेटरय् दु । स्वनिगलय् तँसा ३४ संक्रमित मन्त । येँय २४, यलय् ७ व ख्वपय् स्वम्ह संक्रमितया मृत्यु जूगु दु । स्वनिगलय् कोभिड १९ संक्रमणया हुनिं आःतक्क निद्वः व २९८ मदयेधुंकल ।","  २०७८ जेठ १४, शुक्रबार "
"स्वनिगलय् ११७१ संक्रमित थप, १९३२ संक्रमणमुक्त ","लिपांगु खुसी देयन्यंकनं लूपिं कोभिड १९ का न्हूपिं संक्रमितमध्ये २६ दशमलव ०९ प्रतिशत स्वनिगलय् दु । देयन्यंकनं ४ हजार ४८७ म्हेसिके संक्रमण पुष्टि जूगुलिइ उपिंमध्ये १ हजार १७१ स्वनिगःयापिं दु । येँय् ८६७, यलय् १९९ व ख्वपय् १०५ म्हेसिके संक्रमण पुष्टि जूगु खः । स्वनिगलय् २ लाख ३९ हजार ११३ म्हेसित कोभिड १९ संक्रमण जुइधुंकल । स्वनिगलय् वंगु २४ घौ दुने १ हजार ९३२ संक्रमित संक्रमणमुक्त जूगु दु । आःतक्क २ लाख ९ हजार ७१० संक्रमितयात संक्रमण लनेधुंकल । स्वनिगलय् संक्रमण लंपिनिगु दर ८७ दशमलव ७० प्रतिशत दु । आः स्वनिगलय् २७ हजार ८० सक्रिय संक्रमित वासः याकाच्वंगु दु । उपिंमध्ये १ हजार ५०९ संक्रमितयात जनरल/एचडियू वार्डय् तयाः वासः यानाच्वंगु दुसा आइसीयूलय् दुपिं ४३२ मध्ये १८३ भेन्टिलेटरय् दु । स्वनिगलय् तँसा २५ संक्रमित सीगु दु । येँय् १६, यलय् ५ व ख्वपय् ४ म्हेसिया मृत्यु जूगु खः । स्वनिगलय् आःतक्क २ हजार ३२३ म्ह कोभिड १९ संक्रमणया हुनिं मदयेधुंकल ।","  २०७८ जेठ १५, शनिबार "
येँ महानगरं कन्हयनिसें एन्टिजेन परिक्षण याइगु,थ्व नं ब्वनादिसँ : महानगरं न्यान्हुइ ५० द्वःम्हेसिया एन्टिजेन परिक्षण याइगु,"  २०७८ जेठ १३, बिहिबार "
स्वयम्भुराजया म्ये कभर कासा जुइगु ,"वंगु मंगलबाः मदुम्ह वरिष्ठ म्येहालामि स्वयम्भुराज शाक्यया म्ये कभर कासा जुइगु जूगु दु । वयकःयात श्रद्धान्जली देछाये कथं वयकःया हे म्येया कभर कासा जुइत्यंगु खः । लहना मिडियां कासाया ग्वसाः ग्वयेत्यंगु सीदुगु दु । कासा न्ह्याइगु मिति धाःसा घोषणा मयाःनि । याकनं हे कासा न्ह्याइगु मिति घोषणा यायेगु लहना मिडियाया नायः नृपेन्द्रलाल श्रेष्ठं धयादिल । कासाय् ब्वति कायेत ब्वतिमिपिन्सं स्वयम्भु राज शाक्यया म्ये कभर यासें भिडियो दयेकाः ईमेलपाखें छ्वयाहयेमाःगु कासाया कजि बिराजकाजी राजोपाध्यायं धयादिल । ‘शुरुइ कासामितयसं स्वयम्भुराज शाक्यया म्ये कभर यासें भिडियो दयेकाः ईमेलं छ्वया हयेमाः । उकथं कासाय् ब्वति काःपिं ब्वतिमिपिं मध्ये निर्णायकपाखें टप १० ल्ययेधुंकाः उमिगु दथुइ लिपांगु धेंधें बल्लाः जुइ’ राजोपाध्यायं कनादिल । त्याकामियात दसिपौ ट्रफिलिसें तका सिरपाः तकं बीगु लहनाया व्यवस्थापकलिसें कासाया परिकल्पनाकार सुरेन्द्रभक्त श्रेष्ठं धयादिल । लिपांगु धेंधें बल्लाःतक थ्यनीबलय् मेमेगु आकर्षण तकं दयेफुगु व्यवस्थापक श्रेष्ठं धयादिल । थीथी प्रकृयागत पक्षत, लिपांगु चरणतक्कया धेंधें बल्लाःया स्वरुप, निर्णायक मण्डल आदिया योजनाय् म्येहालामि लिसें संचारकःमि सुरजबीर बज्राचार्यं ज्या यानाच्वंगु दु । थुगु दक्वं योजनां अन्तिम रुप कयाकथं निन्हु प्यन्हु दुने हे कासाया औपचारिक घोषणा जुइगु बज्राचार्यं जानकारी बियादिल ।","  २०७८ जेठ १५, शनिबार "
भीम तुलाधरया ‘दोष’ कन्हय् सार्वजनिक जुइगु ,"नेपालया नांजाःम्ह पप म्येहालामि भीम तुलाधरया न्हूगु म्यूजिक भिडियो ‘दोष’ कन्हय् सार्वजनिक जुइत्यंगु दु । म्येहालामि तुलाधरं थःगु फेसबुक वालपाखें म्यूजिक भिडियो सार्वजनिक यायेत्यनागु घोषणा यानादीगु खः । कन्हय् जुममार्फत भर्च्युअल ज्याझ्वः यासें म्ये सार्वजनिक यायेत्यंगु खः । नेपाःया संगीत ख्यलय् पप किंग तकं धाइम्ह वरिष्ठ म्येहालामि ओम विक्रम विष्टं म्यूजिक भिडियोया उलेज्या यानादीगु ज्याझ्वः दुगु तुलाधरं जानकारी बियादिल । तुलाधरया थुगु म्ये न्हापांगु खुसी २०४८ सालय् जिजिविषा एल्बमय् पिदंगु खः । न्हापा भुपालमान सिंहं अरेंज यानातःगु थुगु म्येयात भुपेन्द्र बज्राचार्यया अरेंजय् तुलाधरं हाकनं हालादीगु खः । ‘जिजिविषा एल्बम पिहांवःबलय् थ्व म्ये तसकं लोकं ह्वाःगु खः, थ्व म्ये जितः नं यःगु म्ये खः । अथेजुयाः आःया ट्रेन्ड कथं म्यूजिक अरेंज याकाः हाकनं रेकर्ड यानागु खः’ तुलाधरं धयादिल । आःतक्क दर्जन स्वयां आपाः सोलो एल्बम पिथनेधुंकूम्ह तुलाधरया सपनीमा व जिजिविषा तसकं लोकं ह्वाःगु म्येचाः खः । कन्हय् सार्वजनिक जुइत्यंगु दोष म्येया रचनाकार कविन्द्रमान शाक्य व ओमहरि श्रेष्ठ खःसा तुलाधर थम्हं हे लसय् हनादीगु खः । म्यूजिक भिडियोया परिकल्पनाकार व निर्देशक रवि सायमि खः । भवानी शिलाकारया छायाङ्कन निर्देशनय् दयेकूगु भिडियोया एडिटिङ वाइल्ड बुल्स प्रोडक्सनं याःगु दु । म्ये मोडलत निरोज शाक्य व आराध्यलक्ष्मी खड्गीं अभिनय याःगु दु ।","  २०७८ जेठ १७, सोमबार "
नेपालभाषा शिरोमणिलिसें तन्त्रविदयात राजोपाध्याय समाजं लुमंकल,"नेपालभाषाया वैयाकरण ख्यलय् मदुम्ह नेपालभाषा शिरोमणि रमापति राज शर्मा राजोपाध्यायया योगदानयात राजोपाध्याय समाजं लुमंकूगु दु । शनिबाः समाजं भर्च्युअल श्रद्धान्जली सभा ज्याझ्वः यासें भाषाविज्ञान ख्यलय् राजोपाध्यायया योगदानयात लुमंकूगु खः । ज्याझ्वलय् नवासें अनुसन्धानधाता अध्येता योगेश राज मिश्रं राजोपाध्याययाके प्रकृतीया पहःचहलय्  ध्वनि विज्ञानया आधार मालेगु क्षमता दुगु बिचाः तयादिल । ‘सफू ब्वनाः भाषाविज्ञान वा ध्वनिविज्ञानया अध्ययन न्ह्याम्हेसिनं यायेफइ, तर रमापति राज शर्मां  प्रकृतिया गतिविधियात स्वस्वं प्रकृतिया सःयात न्यन्यँ उकी दुगु ध्वनिविज्ञानया सिद्धान्त प्रतिपादन यायेगु अद्भुत क्षमता दुगु जिं खनागु दु’ मिश्रं धयादिल । न्हापा रमापतिराजजुं प्रतिपादन याःगु भाषाविज्ञानया गुलिखे सिद्धान्त न्हापा अस्वीकार याःपिं गुलिसिनं आः वयाः व हे सिद्धान्तयात थःगु नां बियाः थःत विद्वान क्यनाच्वंगु नं मिश्रं दावी यानादिल । अथे हे, साहित्यकार तिलक प्रकाश कायस्थं राजोपाध्यायं वैयाकरण क्षेत्रय् मदिक्क च्वसा न्ह्याकाः थीथी सफू व च्वसुत पिथनाः भाषाविज्ञान क्षेत्रयात तःमि दयेकावंगु धयादि । उगु हे ज्याझ्वलय् मदुम्ह संस्कृतिविद् पण्डित हेरम्बानन्द राजोपाध्याय व समाजया संस्थापक दुजः मदुम्ह अनुराजा जुजु राजोपाध्याययात नं श्रद्धान्जली देछाःगु खः । श्रीचण्डी विद्याश्रमय् अध्यापनया झ्वलय् प. हेरम्बानन्दलिसे ज्या यानादीम्ह हरिराम श्रेष्ठं वयकःया व्यक्तित्वया चर्चा यासें मदुम्ह हेरम्बानन्द थःगु कर्म व अध्ययनयात हे प्राथमिकताय् तइम्ह मनू खःगु धयादिल । नेवाः संस्कृति, संस्कारया अध्ययन व प्रतिलेखनय् हे न्ह्याबलें न्ह्यइपुकीम्ह हेरम्बानन्दं थःके दुगु ज्ञान इनेत गबलें नं भ्याः भचा नं नुगः मस्याःगु श्रेष्ठं धयादिल । मदुम्ह हेरम्बानन्दया चीधिकःम्ह काय राजीव राजोपाध्यायं थः अबु हेरम्बानन्दं कर्मकाण्डलिसे निगमागम परम्परा सम्वन्धि सफूत प्रतिलेखन यायेगु लिसें थम्हं हे च्वयाः मेगु पुस्ताया लागिं लँ दयेकाथकूगु धयादिल । संगीत पाखे नं वयकलं यक्वसित हे प्रशिक्षण बियाः संगीतया सहि अर्थ थुइकावंगु राजीवया धापू खः । समाजया संस्थापक नायः बदन ज्वालानन्द राजोपाध्यायं संस्थाया स्थापनाकालनिसें थुकिया निरन्तरताया लागिं संस्थापक दुजः अनुराजा जुजुं बियादीगु योगदानया चर्चा यानादिल । ज्याझ्वलय् स्वर्गीय व्यक्तित्वपिनिगु बारे समाजया निवर्तमान नायः अमरराज राजोपाध्याय व नायः संजय शर्मा राजोपाध्यायं थःथःगु खँ तयादीगु खः । ","  २०७८ जेठ १६, आइतबार "
स्वनिगलय् करीब ९० प्रतिशत संक्रमित संक्रमणमुक्त ,"लिपांगु खुसी नेपाःन्यंकनं लूपिं कोभिड १९ या न्हूपिं संक्रमितमध्ये स्वनिगलय् २६.५२ प्रतिशत दु । देयन्यंकनं ४ हजार ७६२ संक्रमित थप जूबलय् १ हजार २६३ स्वनिगलय् दु । येँय् ८९०, यलय् २५२ व ख्वपं १२१ न्हूपिं संक्रमित लूगु खः । स्वनिगलय् आःतक्क २ लाख ४१ हजार ४६९ म्हेसित कोभिड संक्रमण जुइधुंकूगु दु । उपिंमध्ये २ लाख १३ हजार ४९३ संक्रमणमुक्त जुइधुंकल । स्वनिगलय् संक्रमण लंपिनिगु दर ८८.४१ प्रतिशत दु । लिपांगु खुसी स्वनिगलय् २ हजार ४० संक्रमित संक्रमण लंकाः छेँय् लिहांवंगु दु । स्वनिगलय् आः २५ हजार ५९५ सक्रिय संक्रमित वासः याकाच्वंगु दु । उपिंमध्ये १ हजार ५३८ संक्रमित जनरल/एचडियू वार्डय् दुसा आइसीयूलय् दुपिं ४३३ मध्ये १८० म्ह भेन्टिलेटरय् दु । वंगु २४ घौ दुने स्वनिगलय् ३१ संक्रमित सीगु दु । स्वनिगलय् २०, यलय् ८ व ख्वपय् ३ संक्रमित मदुगु खः । आःतक्क स्वनिगलय् २ हजार ३८१ म्हेसिया कोभिड १९ संक्रमणया हुनिं ज्यान वनेधुंकूगु दु ।","  २०७८ जेठ १७, सोमबार "
स्वनिगलय् कोभिड लंपिनिगु दर ८८.०२ प्रतिशत ,"लिपांगु खुसी नेपाःन्यंकनं कोभिड संक्रमण पुष्टि जूपिंमध्ये २५ दशमलव ०१ प्रतिशत संक्रमित स्वनिगलय् खनेदत । देयन्यंकन ४ हजार ३६९ म्हेसित संक्रमित पुष्टि जूबलय् उपिंमध्ये १ हजार ९३ संक्रमित स्वनिगलय् लूगु खः । ख्वपय् ११३, यलय् १७६ व येँय् ८०४ न्हूपिं संक्रमित लूगु खः । स्वनिगलय् आःतक्क २ लाख ४० हजार २०६ म्हेसित कोभिड संक्रमण पुष्टि जुइधुंकूगु दु । आः २६ हजार ४०३ सक्रिय संक्रमित स्वनिगलय् वासः याकाच्वंगु दु । उपिंमध्ये १ हजार ५२७ जनरल/एचडियू वार्डय् दुसा आइसीयूलय् दुपिं ४२२ मध्ये १७४ म्हेसित भेन्टिलेटरय् तयाः वासः यानाच्वंगु दु । वंगु २४ घौ दुने १ हजार ७४३ संक्रमित संक्रमणमुक्त जुयाः छेँय् लिहांवंगु दु । आःतक्क २ लाख ११ हजार ४५३ संक्रमितं कोरोना भाईरसयात बुकाः संक्रमणमुक्त जुइधुंकूगु दु । स्वनिगलय् संक्रमण लंपिनिगु दर ८८.०२ प्रतिशत दु । स्वनिगलय् तँसा २७ म्हेसिया कोभिड संक्रमणया हुनिं मृत्यु जूगु दु । येँय् १५, यलय् ७ व ख्वपय् ५ संक्रमित मदुगु खः । स्वनिगलय् आःतक्क २ हजार ३५० म्हेसिया कोभिड संक्रमणया हुनिं ज्यान वंगु दु ।","  २०७८ जेठ १६, आइतबार "
स्वनिगलय् न्हूपिं संक्रमितया ल्याः म्ह्वः जुयावँसें ,"लिपांगु खुसी देयन्यंकनं थप जूपिं न्हूपिं संक्रमितमध्ये २५.६० प्रतिशत स्वनिगलय् दु । देयन्यंक थप जूपिं ६ हजार ८५ संक्रमितमध्ये स्वनिगलय् १ हजार ५५८ म्ह दु । येँय् १ हजार ६०, यलय् २८३ व ख्वपय् २१५ न्हूपिं संक्रमित लूगु खः । आःतक्क स्वनिगलय् २ लाख ४३ हजार २७ म्हेसित कोभिड १९ संक्रमित जुइधुंकूगु दु । स्वनिगलय् आः २५ हजार २५३ सक्रिय संक्रमित दु । उपिंमध्ये १ हजार ४५९ म्हेसित जनरल/एचडियूलय् तयाः वासः यानाच्वंगु दुसा आइसीयूलय् दुपिं ४२४ मध्ये १६३ भेन्टिलेटरय् दु । लिपांगु खुसी स्वनिगलय् १ हजार ८८३ संक्रमित संक्रमणमुक्त जुयाः छेँय् लिहांवंगु दु । आःतक्क २ लाख १५ हजार ३७६ संक्रमितं कोरोना भाईरसयात बुकाः संक्रमणमुक्त जुइत ताःलायेधुंकल । स्वनिगलय् थप १७ म्हेसिया कोभिड संक्रमणया हुनिं सीगु दु । येँय् १०, यलय् ४ व ख्वपय् ३ संक्रमित मदयेधुंकल । स्वनिगलय् आःतक्क २ हजार ३९८ म्हेसिया कोभिड संक्रमणया हुनिं ज्या वंगु दु ।","  २०७८ जेठ १८, मंगलबार "
भीम तुलाधरया ‘दोष’ पिहांवल ,"नेपालया पप संगीत ख्यलय् वरिष्ठ गायक भीम तुलाधरया म्ये ‘दोष’ या म्यूजिक भिडियो सार्वजनिक जूगु दु । थौं जुममार्फत याःगु भर्च्युअल ज्याझ्वलय् नेपालया पप सम्राट धयातःम्ह वरिष्ठ गायक ओमविक्रम विष्टं म्येया उलेज्या यानादिल । ज्याझ्वलय् नेपालय् हे न्हापांगु खुसी जुममार्फत भर्च्युअल ज्याझ्वः यासें म्येया प्रिमियर जूगु दावी याःगु खः । म्यूजिक भिडियो गायक तुलाधरया हे युट्युब च्यानलपाखें सार्वजनिक याःगु दु । ज्याझ्वलय् नवासें पप सम्राट विष्टं ‘दोष’ म्येया अडियोलिसें म्यूजिक भिडियो नं तसकं बांलाक दयेकाततःगु बिचाः तसें सफलताया भिन्तुना देछानादिल । गायक तुलाधरं थम्हं तसकं मेहनत यानाः म्ये दयेकागु जानकारी ब्युसें आः म्येया मूल्याङ्कनया जिम्मा स्वकुमि व न्यनामियात बियागु धयादिल । नेपाः दुनेया बांलाःगु लू म्येय् क्यनेत स्वयागु तुलाधरं धयादिल । म्यूजिक भिडियोया परिकल्पना दयेकेगुलिसें निर्देशन रवि सायमिं यानादीगु दु । भवानी शिलाकारया छायाङ्कन निर्देशनय् ड्रोन पाइलट प्रशन्न महर्जनं ड्रोन ब्वयेकादीगु दु । मोडलद्वय निरोज शाक्य व आराध्यलक्ष्मी खड्गीं अभिनय यानादीगु दु । २०४८ दक्कले न्हापां जिजिविषाय् पिहांवःगु थुगु म्येयात उगु इलय् भुपालमान सिंहं अरेंज यानादीगु खःसा आः भुपेन्द्र बज्राचार्यं अरेंज यानादीगु खः । जुममार्फत भर्च्युअल रुपं याःगु ज्याझ्वलय् गायक अले गितारिस्ट ज्योति घिमिरे, जेम्स प्रधान, संजय श्रेष्ठं म्ये उत्कृष्ट दयेकातःगु धासें सफलताया भिन्तुना देछानादिल । म्यूजिक भिडियो दुनेया सम्वादय् छगू इलय् हिट्स एफ.एम.या चर्चित आर.जे.पिं रबि श्रेष्ठ व रीता लिम्बुलिसें भक्तपुर एफ.एम.या आरजे प्रतिना राई व गायक जेम्स प्रधानं नं सः बियादीगु दु ।","  २०७८ जेठ १८, मंगलबार "
येँ महानगरं बिल निगू अस्पतालयात निगः/निगः भेन्टिलेटर ,"येँ महानगरपालिकां निगू अस्पतालयात निगः/निगः भेन्टिलेटर ग्वाहालि याःगु दु । महानगरपालिकां जनस्वास्थ्य सरोकार ट्रस्ट काठमाडौं मोडेल अस्पताल व हेल्पिङ ह्यान्ड्स अस्पतालयात निगः/निगः भेन्टिलेटर ब्यूगु खः । थौं महानगर प्रमुख विद्यासुन्दर शाक्यं निगुलिं अस्पतालयात भेन्टिलेटर लःल्हानादिल । काठमाडौं मोडेल अस्पतालय् उपकरण लःल्हायेधुंकाः नवासें महानगर प्रमुख शाक्यं महामारीया इलय् जनताया जीवन रक्षा यायेत सरकारी व सामुदायिक अस्पतालया क्षमता थकायेत ग्वाहालि यानाच्वनागु धयादिल । ‘महामारी नियन्त्रणया लागिं सरकारया ज्याय् नागरिकया सहभागिता नं आवश्यक दु । थुकिया लागिं महानगरं वासः यायेत अस्पतालया क्षमता थकायेत ग्वाहालि यानाच्वनागु दुसा संक्रमण दर सीकेत एन्टिजेन व पीसीआर परीक्षण यानाच्वनागु दु’ महानगर प्रमुख शाक्यं धयादिल । व झ्वलय् अस्पतालया कार्यकारी निर्देशक राजेशध्वज जोशीं महानगरं उपलब्ध याकूगु उपकरण छ्यलाः फक्व यक्व विरामीयात सेवा बीगु प्रतिवद्धता प्वंकादिल । उपकरण ह्याउँमचानिसें बयस्क सकसिगु लागिं छ्यलेफइगु धयादिल । ग्वाहालिया लागिं महानगरपालिका व जन स्वास्थ्य सरोकार ट्रष्टया दथुइ वंगु बैशाख ३१ गते सम्झौता जूगु खः । सम्झौता कथं भेन्टिलेटरया खरिद मुल्य महानगरं भुक्तानी यानाबी । अथे हे, हेल्पिङ ह्यान्ड्स अस्पतालयात भेन्टिलेटर लःल्हासें महानगर प्रमुख शाक्यं छेँय् च्वनेत समस्या जूपिं संक्रमितया लागिं निःशुल्क भोजन व अक्सिजन थेरापीलिसेंया आइसोलसन सेन्टर न्ह्याकागु जानकारी बियादिल । महानगर उप प्रमुख हरिप्रभा खड्गी श्रेष्ठं महानगरं थत्थें थम्हं हे अस्पताल चायेकेगु अवस्था मदुगुलिं महामारी नियन्त्रण यायेत सरकारी व सामुदायिक अस्पतालया क्षमता थकायेत ग्वाहालि यानागु धयादिल । ‘थुकथंया सहकार्यं कोभिड संक्रमण दर क्वकायेत, उपचार प्रभावकारी दयेकेत, अक्सिजनको अभाव जुइकेमबीत व सकसिगु पहुँचय् खोप थ्यकेत ग्वाहालि जुइगु अपेक्षा यानागु दु’ उपप्रमुख श्रेष्ठया धापू खः । हेल्पिङ ह्याण्ड्सया कार्यकारी प्रमुख गुप्तबहादुर श्रेष्ठं अस्पतालया क्षमता थकायेत महानगरपालिकां ब्यूगु ग्वाहालि ज्वःमदुगु धासें अस्पतालय् भर्ना जूवःपिं सुं नं विरामीयात लित मछ्वयेगु प्रतिवद्धता प्वंकादिल । येँ महानगरं कोभिड संक्रमितया वासः यायेत सरकारी व सामुदायिक यानाः १२ अस्पतालयात पूर्वाधार, उपकरण, सामग्री व व्यवस्थापकीय क्षमता थकायेत ग्वाहालि यायेधुंकूगु दु ।","  २०७८ जेठ १८, मंगलबार "
मदनकृष्णया म्यूजिक भिडियो सार्वजनिक ,ख्यालि जुजु मदनकृष्ण श्रेष्ठं हालादीगु म्ये ‘नेपाः जिगु प्राण खः’ या म्यूजिक भिडियो सार्वजनिक जूगु दु । हाइलाइट्स नेपालया युट्युब च्यानलपाखें म्यूजिक भिडियो सार्वजनिक जूगु खः । म्यूजिक भिडियोलय् ख्यालिजुजु मदनकृष्ण थम्हं हे अभिनय नं यानादीगु दु । नांजाःम्ह निर्देशक सुरेन्द्र तुलाधरं निर्देशन यानादीगु म्यूजिक भिडियोलय् ख्वप दरवार स्क्वाएरलिसेंया स्वनिगःया ऐतिहासिक सम्पदा अले नेपाःया प्राकृतिक सम्पदा क्यनातःगु दु । उकिया नापं नेवाः वसतय् हुलाप्याखं लिसें लाखे व कुमारी प्याखं नं क्यनातःगु दु । अभिनय व निर्देशनया प्रतिभा बांलाक न्ह्यब्वयादीधुंकूम्ह निर्देशक सुरेन्द्रं दक्कले न्हापां थुगु म्येया भिडियोलय् कोरीयोग्राफी नं यानादीगु दु । रामकृष्ण जुजुं नं थुकी अभिनय यानादीगु दुसा कुमारी प्याखं मैयाँ महर्जन व लाखय् प्याखं सुजन बज्राचार्यं न्ह्यब्वयादीगु दु । क्यामेरा व भिज्युअल एडिटिङया ज्या अमर चित्रकारं यानादीगु दु । सुरेन्द्र अमरं च्वयादीगु म्येयात सन्तोष श्रेष्ठं लसय् हनादीगु दु । वंगु सोमबाः रिलिज जूगु म्येय् बुधबाः न्हिनयतक्क ६ हजार ७ सय भ्यूज पुलेधुंकल ।,"  २०७८ जेठ १९, बुधबार "
स्वनिगलय् २ हजार ५७ न्हूपिं संक्रमित थप ,"लिपांगु खुसी देयन्यंकनं कोभिड १९ या ६ हजार ८२५ न्हूपिं संक्रमित थप जूगु दुसा उकिया ३०.१३ प्रतिशत स्वनिगलय् दु । लिपांगु परिक्षणं येँय् १ हजार ६३०, यलय् २९८ व ख्वपय् १२९ म्ह यानाः स्वनिगलय् २ हजार ५७ संक्रमित थप जूगु खः । स्वनिगलय् कोभिड संक्रमण जूपिनिगु मुक्कं ल्याः २ लखत्याया लिक्क थ्यंगु दु । आःतक्क २ लाख ४६ हजार ५४० म्हेसित कोभिड संक्रमण जुइधुंकूगु दु । उपिंमध्ये ८९ प्रतिशत संक्रमणमुक्त जुइधुंकूगु दु । स्वनिगःया मुक्कं संक्रमितमध्ये २ लाख १९ हजार ५०७ संक्रमणमुक्त जुइधुंकूगु दु । लिपांगु खुसी २ हजार ८७ संक्रमित संक्रमण लंकाः डिस्चार्ज जूगु दु । थौंकन्हय् स्वनिगलय् २४ हजार ५९६ सक्रिय संक्रमित दु । एक हजार ३७४ संक्रमित जनरल एचडियू वार्डय् दुसा आइसीयूलय् दुपिं ४२३ मध्ये १७३ म्हेसित भेन्टिलेटरय् तयाः वासः यानाच्वंगु दु । वंगु २४ घौ दुने येँय् १३, यलय् ६ व ख्वपय् छम्ह यानाः स्वनिगलय् २० कोभिड संक्रमणया हुनिं मन्त । स्वनिगलय् आःतक्क २ हजार ४३७ संक्रमितया हुनिं मदयेधुंकल ।","  २०७८ जेठ २०, बिहिबार "
स्वनिगलय् १ हजार ४५६ संक्रमित थप ,"लिपांगु २४ घौ दुने देयन्यंकनं थप जूपिं कोभिड १९ या न्हूपिं संक्रमितमध्ये २७.३८ प्रतिशत स्वनिगलय् दु । देयन्यंकनं ५ हजार ३१६ म्हेसिके संक्रमण पुष्टि जूबलय् स्वनिगलय् १ हजार ४५६ न्हूपिं संक्रमित लूगु खः । येँय् ९६९, यलय् ३०६ व ख्वपयप् १८१ न्हूपिं संक्रमित खनेदुगु खः । स्वनिगलय् आःतक्क २ लाख ४४ हजार ४८३ म्हेसित कोभिड १९संक्रमण जुइधुंकूगु दु । उपिंमध्ये आःतक्क २ लख १७ हजार ४२० संक्रमितयात संक्रमण लनेधुंकूगु दु । स्वनिगलय् कोभिड संक्रमण लंपिनिगु दर ८८ दशमलव ९३ प्रतिशत दु । स्वनिगलय् लिपांगु खुसी २ हजार ४४ संक्रमितं कोरोना भाईरसयात बुकाः संक्रमण लंकेत ताःलाःगु दु । आः स्वनिगलय् २४ हजार ६४६ सक्रिय संक्रमित दु । उपिंमध्ये १ हजार ४१९ जनरल/एचडियूलय् दुसा आइसीयूलय् दुपिं ४०९ मध्ये १५९ म्हेसित भेन्टिलेटरय् तयाः वासः यानाच्वंगु दु । स्वनिगलय् थप १९ संक्रमित मन्त । येँय् ११, यलय् ७ व ख्वपय् छम्ह संक्रमित मदुगु खः । स्वनिगलय् आःतक्क २ हजार ४१७ म्हेसिया कोभिड संक्रमणया हुनिं ज्यान वनेधुंकल ।","  २०७८ जेठ १९, बुधबार "
लकडाउनया इलय् म्युजिक सिंगिंग स्टार कासा ,"लकडाउनया ईयात सदुपयोग यासें थःगु साँगितिक प्रतिभा क्यनेगु ह्वःताःकथं म्ये कासा जुइगु जूगु दु । ज्योति म्युजिकया ग्वसालय् ज्योति सिंगिंग स्टार कन्टेस्टया नामं छगू सांगितिक कासा जुइत्यंगु खः । नेपालभाषा व खस नेपाली भाषाया बिस्कं बिस्कं धेंधें बल्लाः जुइगु ग्वसाः खलकं न्ह्यथंगु दु । कासाय् ब्वति कायेगु निंतिं वंगु बछलागा पारु (जेष्ठ १३ गते) निसें म्ये दुकायेगु ज्या न्ह्यायेधुंकल । कासा स्वंगू वा प्यंगु चरणय् जुइगु ग्वसाः खलःया दुजः अमोघवीर बज्राचार्यं जानकारी बियादीगु दु । कासाया दक्वं सुचं ज्योति म्युजिकया अफिसियल फेसबुक व इन्स्टाग्रामया पेजय् अपलोड जुइगु खँ नं ग्वसाखलकं जानकारी ब्यूगु दु । झिंस्वदं च्वययापिन्सं ब्वति कायेदइगु धाःगु थुगु कासाय अनुभवी निर्णायकपाखें त्याकामिया ल्यज्या जुइगु धाःगु दु । कासाय् ब्वति कायेत ज्योति म्युजिकया पेज व युट्युब च्यानल अनिवार्य रुपं लाइक, फलो व सब्सक्राइब यायेमाःगु नियम नं तयातःगु दु । कासाय् न्हाप, ल्यू व लियांल्यू लाःपिन्त सोलो म्ये रेकर्ड यानाबीगु खँ दुसा टप ६ कासामिपिं फुक्कसिगु हे म्येया म्युजिक भिडियो नं ज्योति म्युजिकपाखें निर्माण यानाबीगु धाःगु दु । वइगु बछलागा आमै (जेठ २७ गते) दुने म्ये दुतिनेत ग्वसाः खलकं धाःगु दु । ","  २०७८ जेठ २२, शनिबार "
"स्वनिगलय् १ हजार ३८४ संक्रमित थप, २ हजार ३२० लन ","लिपांगु देयन्यंकनं थप जूपिं कोभिड १९ या ६ हजार ६५३ न्हूपिं संक्रमितमध्ये स्वनिगलय् एक हजार ३८४ म्ह दु । येँय् ८९७, यलय् २९९ व ख्वपय् १८८ न्हूपिं संक्रमित खनेदुगु खः । स्वनिगलय् आःतक्क २ लाख ४७ हजार ९२४ म्हेसित कोभिड संक्रमण जुइधुंकूगु दु । लिपांगु खुसी स्वनिगलय् २ हजार ३२० संक्रमित संक्रमण लंकाः छेँय् लिहांवंगु दु । आःतक्क २ लाख २१ हजार ८२७ संक्रमित लनेधुंकूगु दु । स्वनिगलय् संक्रमण लंपिनिगु दर ८९ दशमलव ४७ प्रतिशत दु । स्वनिगलय् वासः याकाच्वंपिं सक्रिय संक्रमितया ल्याः २३ हजार ६२४ दु । उपिंमध्ये १ हजार ३६४ जनरल/एचडियूलय् दुसा आइसीयूलय् दुपिं ४२४ मध्ये १६८ म्हेसित भेन्टिलेटरय् तयाः वासः यानाच्वंगु दु । स्वनिगलय् तँसा ३६ संक्रमित मन्त । येँय् २५, यलय् ९ व ख्वपय् निम्ह मदुगु खः । स्वनिगलय् आःतक्क २ हजार ४७३ म्ह कोभिड संक्रमणया हुनिं मदयेधुंकल ।","  २०७८ जेठ २१, शुक्रबार "
सिंगिंग स्टार कासाया क्वाटर फाइनलिस्ट घोषणा ,"संसार अनलाइन सिंगिंग स्टार धेंधें बल्लाः कासाया क्वाटर फाइनलिस्टया नां घोषणा जूगु दु । संसार क्रिएशन नेपालं ग्वसाः ग्वःगु कासाया क्वाटर फाइनलय् थ्यनेत ताःलाःपिं २६ कासामिया नां घोषणा जूगु खः । करीब ४सःम्हेसिनं ब्वति काःगु धेंधें बल्लाःया न्यागूगु चरणय् वयाः क्वाटर फाइनलिस्टत ल्यःगु खः । क्वाटर फाइनलिस्टया नां घोषणा जूगुलिसें ग्वसाः खलकं कासामितयत निवाः दुने मेगु म्ये हालाः उकिया भिडियो दुथ्याकेत धाःगु दु । क्वाटर फाइनल चरण न्ह्याःगु लच्छि लिपा सेमि फाइनलिस्टयाय नां घोषणा जुइगु संसार क्रिएशनया नायः स्वतन्त्र महर्जनं धयादिल । ‘सेमिफाइनलं टप १० कासामि ल्ययेगु ज्या जुइ व लिपांम्ह १० कासामितयगु लाइभ पर्फमेन्सं हे त्याकामि ल्ययेगु जुइ’ महर्जनं जानकारी बियादिल । फाइनल कासाया मिति धाःसा कोभिड संक्रमणया अवस्था स्वयाः जक घोषणा यायेगु महर्जनया धापू खः । कासाय् त्याकामिलिसें फस्ट रनर अप व सेकेन्ड रनर अपयात सिरपाः कथं ट्रफि, मेडल, गिफ्ट ह्याम्परलिसें न्हूगु म्ये रेकर्ड अले म्यूजिक भिडियो तकं दयेकाबीगु जूगु दु । ‘उकिया नापं मोफसलया न्ह्यइपूगु थासय् रिफ्रेसमेन्ट ट्रिट कथं चाःहिकेगु यंकेगु नं जुइ । दक्वं यानाः छम्हेसित लगभग ५ लख तका ज्वलिंज्वःया सिरपाः बीगु जुइ’ महर्जनं धयादिल । युट्युबय् दक्कले अप्वः भ्यूज र दक्कले शेयर जुइम्ह कासामियात नं ट्रफिलिसें पुरस्कृत याइगु जूगु दु ।","  २०७८ जेठ २३, आइतबार "
स्वनिगलय् ९० प्रतिशतं च्वय् संक्रमणमुक्त ,"लिपांगु खुसी देयन्यंकनं थप जूपिं ५ हजार ४२ संक्रमितमध्ये स्वनिगलय् १८ दशमलव ५८ लूगु दु । स्वनिगलय् ९३७ न्हूपिं संक्रमित थप जूगु खः । येँय् ७२३, यलय् १४१ व ख्वपय् ७३ म्हेसिके संक्रमण पुष्टि जूगु खः । स्वनिगलय् आःतक्क २ लाख ४८ हजार ८६१ म्हेसित कोभिड संक्रमण जुइधुंकूगु दु । लिपांगु २४ घौ दुने स्वनिगलय् २ हजार ४९५ म्ह संक्रमित संक्रमणमुक्त जुइत ताःलाःगु दु । स्वनिगलय् आःतक्क २ लाख २४ हजार ३२२ संक्रमितं भाइरसयात बुकाः संक्रमणमुक्त जुइधुंकूगु दु । स्वनिगलय् संक्रमण लंपिनिगु दर ९० दशमलव १३ प्रतिशत थ्यंगु दु । स्वनिगलय् वासः याकाच्वंपिनिगु ल्याः २२ हजार ४४ दु । उपिंमध्ये १ हजार ३२७ जनरल/एचडियू वार्डय् दुसा आइसीयूलय् दुपिं ४१७ मध्ये १६२ म्हेसित भेन्टिलेटरय् तयाः वासः याकाच्वंगु दु । स्वास्थ्य तथा जनसंख्या मन्त्रालययाकथं स्वनिगलय् आःतक्क कोभिड १९ या हुनिं सीपिनिगु ल्याः २ हजार ४८५ थ्यंगु दु ।","  २०७८ जेठ २२, शनिबार "
स्वनिगलय् १ हजार १३१ संक्रमित थप ,"लिपांगु २४ घौ दुने स्वनिगलय् कोभिड १९ या १ हजार १३१ न्हूपिं संक्रमित थप जूगु दु । येँय् ७३१, यलय् २५४ व ख्वपय् १४६ न्हूपिं संक्रमित लूगु खः । स्वनिगलय् आःतक्क २ लाख ४९ हजार ९९२ म्हेसित कोभिड १९ संक्रमण जुइधुंकल । लिपांगु खुसी १ हजार ७३० संक्रमित संक्रमण लंकाः छेँय् लिहांवंगु दु । स्वनिगलय् आःतक्क २ लाख २६ हजार ५२ संक्रमित संक्रमणमुक्त जुइधुंकूगु दु । स्वनिगलय् संक्रमण लंपिनिगु दर ९० दशमलव ४२ प्रतिशत थ्यंगु दु । स्वनिगलय् आः २१ हजार ४२७ सक्रिय संक्रमित दु । उपिंमध्ये १ हजार २६८ जनरल/एचडियू वार्डय् वासः याकाच्वंगु दुसा आइसीयूलय् वासः याकाच्वंपिं ४३१ मध्ये १७१ भेन्टिलेटरय् दु । स्वनिगलय् थप १८ संक्रमितया ज्यान वंगु दु । लिपांगु खुसी येँय् ८, यलय् ७ व ख्वपय् ३ संक्रमित मन्त । थ्वलिसें स्वनिगलय् कोभिड संक्रमणया हुनिं मदुपिनिगु मुक्कं ल्याः २ हजार ५१३ थ्यंगु दु ।","  २०७८ जेठ २३, आइतबार "
२५ गतेनिसें ६०–६४ दँ पुचःयापिन्त खोप बीगु ,"वइगु जेठ २५ गतेनिसें ६० दँनिसें ६४ दँ पुचःया मनूतयत कोभिड विरुद्धया खोप बीगु जूगु दु । थुकिया लागिं थौं खोप केन्द्रया नां क्वःछिनाः वडा खोप समन्वय समितियात पौ छ्वःगु दु । येँ महानगरया सहरी स्वास्थ्य तथा खाद्य पदार्थ नियमन विभागं केन्द्रया नां क्वःछिनाः समितियात पौ छ्वःगु खः । स्वास्थ्य तथा जनसंख्या मन्त्रालयया जेठ १८ गतेया निर्णयया लिधंसाय् थौं जिल्ला स्वास्थ्य ज्याकू व विभागया मुँज्या च्वनाः हरेक वडाय् छगू/छगू खोप केन्द्र न्ह्याकेगु क्वःछ्यूगु खः । थ्व हे निर्णयया लिधंसाय् वडाया खोप केन्द्र वडां क्वःछीत पौ छ्वःगु खः । थुगु दँ पुचःया मनूतयत चाइनीज खोप ‘भेरोसेल’ या न्हापांगु डोज बीत्यंगु खः । सरकारं खोप ज्याझ्वःअन्तर्गत न्हापांगु खुसी महामारी नियन्त्रणया लागिं अग्रपंक्तिइ खटे जुइपिं, व धुंकाः ६५ दं च्वयया मनूत व स्वंगूगु चरणय् १८ दँनिसें ५९ दँया पुचःया मनूतयत खोप ब्यूु खः । उमित उपलब्धताया लिधंसाय् गुलिसितं भारतीय खोप कोभिसिल्ड व गुलिसितं भेरोसेल खोप ब्यूगु खः । थुकथं खोप काःपिंमध्ये आपाःसिनं निगुलिं डोज कायेधुंकल सा कोभिसिल्डया न्हापांगु डोज काःपिं गुलिसिया धाःसा निगूगु डाेज कायेमखंनि । थ्वयां न्ह्यः स्वास्थ्य तथा जनसंख्या मन्त्रालयया बैशाख २२ गतेया व जिल्ला विपद् व्यवस्थापन केन्द्रया बैशाख २५ गतेया निर्णय कथं महानगरपालिकालिसें जेठ २ गतेनिसें येँ जिल्लाय् कोभिड १९ विरुद्धया चिनियाँ खोप भेरोसिलया निगूगु मात्रा बीत्यंगु खः । जेठ ११ गतेतक्क वडास्तरय् करीब १ लाख मनूतयसं खोप काःगु खः ।","  २०७८ जेठ २३, आइतबार "
येँ महानगरया ९क्वःगु अधिवेशन असार २ गतेनिसें ,"असार २ गतेनिसें येँ महानगरपालिकाया ९क्वःगु अधिवेसन न्ह्याइगु जूगु दु । आइतबाः राष्ट्रिय सभागृहलय् च्वंगु ६१क्वःगु कार्यपालिका बैठकं कोभिडया संक्रमण न्युनीकरण, रोकथाम व नियन्त्रणया लागिं याःगु ज्याया समीक्षा यासें अधिवेशनया मिति क्वःछ्यूगु खः । अधिवेशनया न्हापांगु बैठकय् आर्थिक दँ ०७८/०७९ या नीति अले ज्याझ्वः न्ह्यब्वइगु धाःगु दु । बैठकय् येँ महानगरपालिकाया प्रमुख विद्यासुन्दर शाक्यं न्हूगु आर्थिक दँया लागिं यायेमाःगु ज्यायात योजनाया रुपं मुंकेत अले वडा समितिका बैठकं प्राथमिकीकरण यानाः छ्वयेत वडाध्यक्षतयत इनाप यानादिल । कोभिडया महामारी व्यवस्थापनया लागिं याःगु ज्याया विषयस कार्यपालिका दुजःपिन्सं तःगु जिज्ञासाया लिसः ब्युसें प्रमुख शाक्यं मानवीयता व मानव जीवन रक्षाया सवालय् यायेगु छुं ज्या सशर्त मजुइगु धयादिल । ‘जिमिसं थुगुसी सरकारी व सामुदायिक अस्पतालया क्षमता विकासय् ग्वाहालि याना, व निशर्त ग्वाहालि खः’ शाक्यं धयादिल । बैठकं आःतक्क महामारी नियन्त्रणया लागिं याःगु ज्या अनुमोदन याःगु दु । बैठकं सिटी लाइव्रेरी सञ्चालन तथा व्यवस्थापन कार्यविधि व सम्पदामैत्री भवन निर्माण मापदण्ड तथा सहुलियत कार्यविधि २०७८ तर्जुमा यायेत सहमति ब्यूगु दु । थुगु कार्यविधि विधायन समितिमार्फत कार्यपालिका बैठक जुयाः नगर सभाय् न्ह्यब्वइ । बैठकं जुडो हलय् सौर्य मत जडान यायेत म्याद थप यायेगु, त्रिलोक संरचनां तःगु ३९गू बस स्ट््याण्डया न्यादँया लागिं ९० लाख तका रोयल्टी क्वःछिनाः म्याद थप यायेगु निर्णय याःगु दु । अथे हे, पूर्वाधार क्षेत्रअन्तर्गत थीथी वडाया धः व सडक दयेकेत याःगु बोलपत्रय् मजूगु ज्या सम्बन्धि भेरिएसन व वडा ८ या खरीबोट सडक मार्गय् सडक व धः निगुलिं ज्याया लागिं बोलपत्र जूगुलिइ स्थानीयं सडक जक दयेकेत माग यायधुंकाः धः मदयेकेधुंकाः कम रकम सम्बन्धि भेरिएसन स्वीकृत याःगु दु ।","  २०७८ जेठ २४, सोमबार "
आनन्दकुटी आइसोलेसनयात चु जी फाउण्डेशनया ग्वाहालि ,"ताइवानया चु जी फाउण्डेसनं स्वयम्भुस्थित आनन्दकुटी आइसोलेसन सेन्टरयात थीथी स्वास्थ्य सामग्री ग्वहालि याःगु दु । फाउन्डेसनं आइसोलेसन सेन्टरयात अटो क्लेभ मेसीन, पोर्टेबल एक्सरे मेसीन, इसीजी मेसीन ग्वाहालि याःगु खः । फाउण्डेशनपाखें मैत्री महास्थवीर व मुकुन्द बिष्टं आईसोलेसन सेन्टरया संरक्षक सांसद जीवनराम श्रेष्ठयात ग्वाहालि ज्वलं लःल्हानादिल । ग्वाहालि लःल्हानाकासें सेन्टरया संरक्षक अले सांसद श्रेष्ठं न्हापा हे आइसोलेसन न्ह्याकेत स्वयागु खःसां उबले संक्रमण नियन्त्रणय् वःगु खनेदुगुलिं संक्रमणया निगूगु लहर वयेधुंकाः न्ह्याकागु धयादिल । श्रेष्ठं आइसोलेसनय् च्वनाः संक्रमण लंकाः छेँय् वनीपिन्त अक्सिमिटर, थर्मोमिटर, सेनिटाइजर, मास्क, कोभिड बुकलेट व माःगु वासः निःशुल्क बियाः वयाच्वनागु जानकारी बियादिल । स्वयम्भुस्थित आनन्दकुटी विद्यापीठया प्रयोगविहिन भवनय् सांसद श्रेष्ठया कोषपाखें थुगु आइसोलेसन दयेकाः न्ह्याकूगु खः । फाउन्डेसनं थ्वयां न्ह्यः नं आइसोलेसनयात अक्सिजन न्यागः कन्सनट्रेटर मेसीनलिसें मेमेगु थीथी ज्वलं ग्वाहालि यायेधुंकूगु दु । ५० बेड क्षमताया आइसोलेशन सेन्टरय् थुबलय् २३ म्ह च्वनाच्वंगु दुसा आःतक २५ म्हेसिनं थुगु आइसोलेसनय् च्वनाः कोभिड १९ यात त्याकाः डिस्चार्ज जुइधुंकूगु दु । आइसोलेसनय् मोडेल हस्पिटल नर्सिङ्ग कलेजया मेडिकल टिमं २४ घौ हे डाक्टर, नर्सया सेवा बियावःगु दुसा एक्सरे, ईसीजी, कोरोना संक्रमित जूम्हेसिया सकल छेँजःपिनिगु पिसिआर टेष्टया ब्यवस्था, पोषणं जाःगु नसात्वँसालिसें दक्वं सुबिधा निःशुल्क बियावःगु दु ।","  २०७८ जेठ २४, सोमबार "
उमेरया लिधंसाय् खाेप बीगु दिं क्वःजित,"कन्हयनिसें येँ महानगर क्षेत्रय् ६० दँनिसें ६४ दँया मनूतयत कोभिडविरुद्धया चिनियाँ खोप भेरोसिलया न्हापांगु डोज बीत्यंगु दु । थ्वयां न्ह्यः न्हापांगु मात्रा काये त्वःफ्यूपिं ६० दँनिसें ६४ दँया मनूतयत खोप बीत्यंगु खः । खोप केन्द्रय् भीड जुइकेमबीत उमेरया लिधंसाय् खोप बीगु दिन क्वःछ्यूगु दु । सहरी स्वास्थ्य विभागं सुचं सार्वजनिक यासें जेठ २६ गते ६३ दँया, जेठ २७ गते ६२ दँया, जेठ २८ गते ६१ दँया व जेठ २९ गते ६० दँया मनूतयत खोप बीगु धाःगु दु । क्वःज्यूगु दिनय् जक खोप काःवनेत व न्हापांगु डोजया लागिं जक खोप केन्द्रय् वनेत सुचनय् धयातःगु दु । कोभिड संक्रमित जुइधुंकूपिन्सं संक्रमण लंगु लच्छि पूवनेधुंकाः जक खोप कायेफइगु धाःगु दु । खोप काःवनेबलय् उमेर सीदइगु फोटो दुगु सरकारी भ्वं ज्वनावनेमाः । उकथंया भ्वं मदुसा वडायात स्वापू तयाः शिफारिस कयाः ज्वनावनेमाः । स्वास्थ्य तथा जनसंख्या मन्त्रालयया जेठ १८ गतेया निर्णयया लिधंसाय् थुगु दँ पुचःया लागिं भेरोसिलया न्हापांगु मात्रा बीत्यंगु खः । थ्व हे दथुइ कन्हयनिसें न्ह्यायेत्यंगु कोभिडविरुद्धया खोप ज्याझ्वःया लागिं येँ महानगरं ३२ खोप केन्द्रया नां सार्वजनिक याःगु दु । प्रत्येक वडाय् छगू खोप केन्द्र न्ह्याइ । येँ महानगर दुनेया ३२गू वडाया ३२ खोप केन्द्रया नां महानगरं सार्वजनिक याःगु खः । उमेरया ल्याखं खोप कायेगु दिनय् सतीगु खोप केन्द्रय् वनाः खोप कायेत महानगरं इनाप याःगु दु । वडा नम्बर १ – नन्दी रात्री स्कुल, नक्साल वडा नम्बर २ – वडा ज्याकू, लाजिम्पाट वडा नम्बर ३ – वडा ज्याकू, महाराजगञ्ज कान्ति सांस्कृतिक केन्द्र वडा नम्बर ४ – वडा ज्याकू, वालुवाटार वडा नम्बर ५ – वडा ज्याकू, हाँडीगाउँ वडा नम्बर ६ – महेन्द्र बौद्ध उच्च माध्यमिक विद्यालय, बौद्ध वडा नम्बर ७ – वडा ज्याकू, मित्रपार्क, चावहिल वडा नम्बर ८ – गोल्डेन लाइट पार्टी प्यालेस, जय बागेश्वरी वडा नम्बर ९ – अनुपम फुडल्याण्ड, बत्तीस पुतली वडा नम्बर १० – म्याक डोनाल्ड पार्टी प्यालेस, मध्यबानेश्वर वडा नम्बर ११ – विश्व निकेतन उच्च माध्यमिक विद्यालय, त्रिपुरेश्वर वडा नम्बर १२ – बुद्ध माई अस्पताल, टेकु वडा नम्बर १३ – जनप्रभात माध्यमिक विद्यालय, कालीमाटी वडा नम्बर १४ – वडा ज्याकू, भुवनेश्वरी कलंकी वडा नम्बर १५ – भुइखेल चौर, स्वयम्भू वडा नम्बर १६ – बहुउद्देश्यीय मार्सल आर्ट केन्द्र, जुडो हल, नयाँ बजार वडा नम्बर १७ – पब्लिक युथ क्याम्पस, धोवीचौर वडा नम्बर १८ – पुष्पलाल पार्क, विष्णुमती किनार वडा नम्बर १९ – वडा १९ ज्याकू परिसर वडा नम्बर २० – शान्ति निकुञ्ज माध्यमिक विद्यालय, भगवती बारी वडा नम्बर २१ – सामुदायिक सहरी स्वास्थ्य क्लिनिक, यंगाल वडा नम्बर २२ – वडा कार्यालय, टेवहाल वडा नम्बर २३ – नव आदर्श विद्यालय, बसन्तपुर वडा नम्बर २४ – इतुमबहाल, तारणीबहाल वडा नम्बर २५ – कन्या मन्दिर माध्यमिक विद्यालय, छत्रपाटी वडा नम्बर २६ – वडा ज्याकू परिसर, लैनचौर वडा नम्बर २७ – महावौद्ध चोक वडा नम्बर २८ – ज्याकू परिसर, सिटी मार्केट वडा नम्बर २९ – विजय स्मारक माध्यमिक विद्यालय, डिल्लीबजार वडा नम्बर ३० – सामुदायिक सहरी स्वास्थ्य क्लिनिक, ज्ञानेश्वर चोक वडा नम्बर ३१ – इ. पि. यस. स्कूल, मीनभवन वडा नम्बर ३२ – वडा ज्याकू परिसर, पाल्पाकोट","  २०७८ जेठ २४, सोमबार "
कलाकार एकाराम सिंह मन्त ,"कलाकार लिसें ईतिहास, संस्कृति अन्वेषक एकाराम सिंह मन्त । कोभिड १९ संक्रमण जुयाः भुइजःसिस्थित करुणा अस्पतालय् वासः याकाच्वनादीम्ह सिंह थौं न्हिनय् ४ः३० ताः इलय् मदुगु खः । कोभिड पोजेटिभ खनेदयेधुंकाः वयकः उगु अस्पतालय् वासः याकाच्वनादीगु खःसा वासः यायेगु झ्वलय् वयकः थौं मदुगु खः । वंगु शुक्रबाः जक वयकःया उसाँय् अवस्था बांलानावःगु धाःगु खः । तर उगु हे दिनय् हाकनं स्वास्थ्यय् समस्या खनेदयेधुंकाः भेन्टिलेटरय् तयाः उपचार न्ह्याकूगु खः । वयकःया अन्त्येष्टि नेपाली सेनां याइगु परिवार श्रोतं जानकारी ब्यूगु दु । मदुम्ह सिंह नेपाली चित्रकला ख्यलय् छम्ह बांलाःम्ह व फरक कथंया प्रस्तुति बीफुम्ह कलाकार कथं म्हस्यू । वयकलं च्वयादीगु शंखधरया छपाः किपा व आशाकाजी पात्रया च्वकिपा छगू इलय् चर्चाया शिखरय् च्वंगु खः । नेपाली संस्कृतिया बारे अध्ययन अनुसन्धान याये तसकं न्ह्याःम्ह सिंहयात स्वनिगःया स्थानीय कला संस्कृतिया ज्ञाताया रुपं नं काः । येँ महानगरपालिकाया तत्कालीन प्रमुख केशव स्थापितया पालय् रन्जना, देवनागरी व रोमन लिपिं त्वाःया नांया साइनबोर्ड तःबलय् थुगु ज्याय् वयकः सक्रिय जुयादीगु खः । अथे हे, येँ महागरपालिकां थौंकन्हय् तिनि लागू याःगु स्थानीय पाठ्यक्रम ‘येँ देय् म्हसीके’ या छगू निसें च्यागू तगिंतक्कया पाठ्यसफुतिइ नं वयकलं हे चित्र कियादीगु खः । वयकलं थीथी लोकबाखंया कमिक्स नं पिथनादीगु दु । ५४ दँया सिंहया जहानलिसें छम्ह काय् व निम्ह म्ह्याय् दी ।","  २०७८ जेठ २४, सोमबार "
फोहोरया दिगो व्यवस्थापन सम्वन्धि परियोजनाय् सम्झौता,"येँया अनौपचारिक सफाईकःमि व सहरी समुदायया स्वास्थ्यय् पहुँच थकायेत वडा १९ या सहरी स्वास्थ्य केन्द्रयात सहरी स्वास्थ्य प्रवर्ध्दन केन्द्रया रुपं स्तरोन्नति यायेत सम्झौता जूगु दु । थौं येँ महानगर प्रमुख विद्यासुन्दर शाक्यया रोहवरय् येँ महानगरपालिका व फ्रान्सया मेड्सा डु मोन्ड दथुइ थुगु सम्झौता जूगु खः । सम्झौताय् महानगरपाखें वडा १९ या वडाध्यक्ष शशीलाल श्रेष्ठ व मेड्सापाखें नेपाल प्रतिनिधि डा. गियोम फेबोलं ल्हाःचिं तयादिल । सम्झौता धुंकाः नवासें महानगर प्रमुख शाक्यं  परियोजनां लक्षित पुचलय् ज्याझ्वः थ्यंकेत अःपुइगु प्रतिक्रिया बियादिल । ‘स्वास्थ्य सेवाय् सकसिगु समान पहुँच विस्तार यायेत जिमिसं लगानी थकयागु दु । पूर्वाधार सुधार, उपकरण खरिद व जनशक्तिया समुचित परिचालनं जिमिसं आज्जुइ थ्यंके’ शाक्यं धयादिल । प्रमुख शाक्यं आः कोभिड महामारी व्यवस्थापनय् महानगरं यानाच्वंगु ज्याया बारे चर्चा यासें सकसितं कोभिड विरुद्धया खोप बीत सरकारलिसे जानाः ज्या यानाच्वनागुलिं हथाय् मचायेत इनाप यानादिल । न्हापां खोपय् च्यूताः मतःगु व आः चाप अप्वःगु अनुभव न्यंकुसें वयकलं गलत सुचंया शिकार मजुइत इनाप यानादिल । परियोजना शुरुवातया विषयस खँ ल्हासें डा. फेबोलं प्रयोगशाला स्थापना, जनशक्तिलिसें चिकित्सकीय सामग्री अले उपकरण तनेगु योजना न्यंकादिल । सम्झौता कथं येँ महानगरपालिकां १ करोड ५ लाख ४० हजार तका ब्यहोरे याइ । परियोजना न्ह्याकेत समन्वय समिति अले रणनीतिक व व्यवस्थापन समिति नीस्वनी । सम्झौता कथंया स्वास्थ्य प्रवर्ध्दन केन्द्र वडा १९ य् स्थापना जूसां मेगु वडा व नुवाकोटको ल्याण्डफिल साइट क्षेत्रय् दुगु स्वास्थ्य चौकीं तकं सेवा बीगु धाःगु दु ।","  २०७८ जेठ २६, बुधबार "
स्वनिगलय् १ हजार २२६ संक्रमित थप ,"लिपांगु खुसी देयन्यंकनं कोभिड १९ या ५ हजार १५३ न्हूपिं संक्रमित लूगु दु । उपिंमध्ये १ हजार २२६ स्वनिगः दुने लूगु दु । येँय् ८३६, यलय् २६९ व ख्वपय् १२१ दु । स्वनिगलय् आःतक्क २ लाख ५२ हजार ३३३ म्हेसित कोभिड संक्रमण जुइधुंकल । आः स्वनिगः दुने १९ हजार ३७८ सक्रिय संक्रमित वासः याकाच्वंगु दु । थीथी संस्थागत आइसोलेसनय् वासः याकाच्वंपिंमध्ये जनरल/एचडियू वार्डय् १ हजार २०८ दुसा आइसीयूलय् दुपिं ४०१ मध्ये १७२ म्हेसित भेन्टिलेटरय् तयातःगु दु । लिपांगु खुसी स्वनिगः दुनं २ हजार १३९ संक्रमित संक्रमणमुक्त जुयाः डिस्चार्ज जूगु दु । आःतक्क २ लाख ३० हजार ३८६ संक्रमितयात संक्रमण लनेधुंकल । स्वनिगलय् संक्रमण लंपिनिगु दर ९१ दशमलव ३० प्रतिशत दु । स्वनिगलय् थप ३० संक्रमित मन्त । लिपांगु खुसी येँय् १७, यलय् १० व ख्वपय् ३ संक्रमित मदुगु खः । थौंतक्कया दुने स्वनिगलय् २ हजार ५६९ म्हेसिया कोभिड संक्रमणया हुनिं ज्यान वनेधुंकल ।","  २०७८ जेठ २५, मंगलबार "
सिद्धार्थ वनस्थलीया पूर्व विद्यार्थीपाखें छत्रपाटी अस्पतालयात ग्वाहालि ,"येँया क्षेत्रपाटीस्थित छत्रपाटी निःशुल्क चिकित्सालय अस्पतालयात सिद्धार्थ बनस्थली स्कूलया पूर्व विद्यार्थीतय्सं आर्थिक ग्वाहालि ब्यूगु दु । सिद्धार्थ बनस्थली स्कूल ४७ साल ब्याच पुचलं अस्पतालय् अक्सिजन प्लान्ट तयेत छगू लखत्या तका ग्वाहालि याःगु खः । बुधबाः अस्पताल परिसरय् हे वनाः पूर्व विद्यार्थीतय् पुचलं व धेबा बराबरया चेक अस्पतालया नायः डा. मनोजमान श्रेष्ठयात लःल्हात । व झ्वलय् अस्पतालया नायः डा. श्रेष्ठं ग्वाहालिया लागिं कृतज्ञता प्वंकुसें संक्रमितयात स्तरीय स्वास्थ्य सेवा बीगु नितिं अस्पताल चान्हि खटे जुयाच्वनागु धयादिल । ‘अत्याधुनिक प्रविधिलिसेंया आइसीयू, पोर्टबेल एक्सरे मेसीनलिसें विरामीयात स्तरीय सेवा बीत मालीगु अत्याधुनिक मेसीन व प्रविधि थन जडान यानागु दु, आः अक्सिजनया समस्या मजुइमा धकाः अक्सिजन प्लान्ट तयेत्यनागु दु’ श्रेष्ठया धापू खः । बिरामीयात उपचारलिसें खाना, वासः तकं निःशुक्ल उपलब्ध याकाच्वनागु श्रेष्ठं जानकारी बियादिल । सिद्धार्थ वनस्थलीया पूर्व विद्यार्थीतय् प्रतिनिधित्व यानाः नवासें दिपक जोशीं कोभिड महामारीया शुरुवाती दिनंनिसें देय्या थीथी थासय् वनाः ग्वाहालि यानावयागु जानकारी याकादिल । व हे ग्वाहालिया निरन्तरताया झ्वलय् डा. सोना श्रेष्ठ, डा. निरज श्रेष्ठ, डा. मिरु गुरुङ व डा. सपना श्रेष्ठया न्ह्यलुवाय् येँया पुलांगु बस्ती क्षेत्रपाटी थ्यंकःवयागु जोशीं धयादिल । ज्याझ्वलय् पूर्व विद्यार्थी पुचःया दिपिन श्रेष्ठ, सरल प्रधान, निरन्जन श्रेष्ठ, सर्जु श्रेष्ठ, राजिव श्रेष्ठ, प्रमोद सुवाल व भुपेन्द्र श्रेष्ठलिसेंया उपस्थिती दुगु खः ।","  २०७८ जेठ २७, बिहिबार "
चाइनीज फाउन्डेसनपाखें गोकर्णेश्वरय् विद्यार्थीतयत ग्वाहालि ,"नेपालय् निषेधाज्ञा न्ह्यानाच्वंगु इलय् म्ह्वः आय दुगु परिवारया लागिं चाइनीज संस्था चाइना फाउन्डेसन फोर पभर्टि एलिभिएसनं नसा ज्वलं ग्वाहालि याःगु दु । फाउन्डेसनं बिहिबाः गोकर्णेश्वर नगरपालिकाया ४२७ विद्यार्थीतयत ग्वाहालि ब्यूगु खः । फाउन्डेसनं सफा सुनौलो नेपाललिसेया सहकार्यय् आपतकालीन समुदाय खाद्यान्न वितरण ज्याझ्वः अन्तर्गत विद्यार्थीतयत ग्वाहालि याःगु खः । निषेधाज्ञां प्रभावित वागमती प्रदेशया थीथी प्यंगू विद्यालयया ४२७ विद्यार्थीतयत न्हियान्हिथंया उपभोग्य नसा ज्वलं ब्यूगु खः । गोकर्णेश्वर नगरपालिका वडा नम्बर ६ स्थित श्री खगेन्द्र माध्यामिक विद्यालय नारायणटारय् जूगु ज्याझ्वलय् विद्यार्थीतयत जाकि, केँ, चिकं लिसेंया नसा ज्वलं ब्यूगु खः । ज्याझ्वलय् नवासें गोकर्णेश्वर नगरपालिका प्रमुख सन्तोष चालिसें चाइनां ब्यूगु ग्वाहालिं वर्तमान परिस्थितीइ महामारी नियन्त्रणया लागिं अझ सशक्त ढङ्गं न्ह्याःवनेत उत्साह ब्यूगु धयादिल । अथे हे, गोकर्णेश्वर नगरपालिका वडा नम्बर ६ या वडाध्यक्ष रमेश अर्यालं सकसितं संयमित जुयाः धैर्यता तयाः संक्रमण नियन्त्रणय् ग्वाहालि यायेत इनाप यानादिल । अथे हे, फाउन्डेसनया नेपाल निर्देशक झाउ छि याङं नेपालया थीथी क्षेत्रय् निम्न आय दुपिं १ लाख अप्वः परिवारयात ग्वाहालि यायेगु आज्जु दुगु जानकारी याकादिल । निम्न आय दुपिं व दैनिक ज्याला मजदुरी यानाः जीविका न्ह्याकेमाःगु परिवारयात ग्वाहालि यायेगु आज्जुलिसें ज्याझ्वः न्ह्याकाच्वनागु झाउं कनादिल । फाउन्डेसनं नेपालय् संक्रमणया न्हापांगु लहरय् नं वागमती प्रदेशलिसें प्रदेश २ या थीथी थासय् विद्यार्थीतयत ग्वाहालि याःगु खः । अथे हे, थीथी अस्पताल अले आइसोलेसनय् नं थीथी स्वास्थ्य सामग्री ग्वाहालि यानावःगु दु ।","  २०७८ जेठ २८, शुक्रबार "
भेराेसिल खाेप थाैंनिसें स्थगित,"६० दँनिसें ६४ दँयापिं मनूतयत बियावःगु कोभिडविरुद्धया चिनियाँ खोप भेरोसिल थौंनिसें स्थगित जूगु दु । महानगरया सहरी स्वास्थ्य महाशाखां सुचं जारी यासें मेगु सुचं मवःतल्लेयात खोप स्थगित जूगु न्हयथंगु खः । विभागया प्रमुख हरिबहादुर कुँवरया ल्हाःचिं दुगु सुचनय् स्वास्थ्य सेवा विभागयात उद्धृत यासें जिल्लाया लागिं फ्यानातःगु खोप फूगु जानकारी ब्यूगु दु । थ्वयां न्ह्यःया खोपय् त्वःफ्यूपिं ६० दँनिसें ६४ दँया मनूतयत वंगु जेठ २५ गतेनिसें खोपया न्हापांगु मात्रा बीगु न्ह्याकूगु खः । २५ गते हे वडातयत मेगु परिपत्र जारी यासें ६०–६४ दँ पुचः बाहेक थ्वयां न्ह्यः खोप काये त्वःफ्यूपिं व विरामीया प्रत्यक्ष स्वापुतिइ दुपिं स्वास्थ्यकःमि, मेडिकल कलेजया विद्यार्थी, इन्टर्न व अन्डर जव ट्रेनिङय् दुपिं नर्सिङ् व प्यारा मेडिक्स व भेरोसिलया निगूगु मात्रा काये त्वःफ्यूपिन्त म्हसिकापौया लिधंसाय् खोप कायेत इनाप याःगु खः । न्हापा क्वःज्यूगु ज्याझ्वः कथं जेठ २६ गते ६३ दँयापिन्त, जेठ २७ गते ६२ दँयापिन्त खोप बीधुंकल । थौं ६१ दँ व कन्हय् जेठ २९ गते ६० दँया मनूतयत खोप बीगु ज्याझ्वः क्वःजिनाच्वंगु खः ।","  २०७८ जेठ २८, शुक्रबार "
फिनल्याण्डय् डेपुटी काउन्सिलर पलय् नेवाः मिसा ब्योमा ताम्राकार ,"फिनल्याण्डया हेलसिन्की नगरपालिकाया चुनावय् नेपाली मिसा ब्योमा ताम्राकार डेपुटी काउन्सिलर पदय् निर्वाचित जुगु दु। येँया बसन्तपुलिइ जन्म जुयादिम्ह ताम्राकार नांजाम्ह रेडियोकःमि कृष्णा ताम्राकारया म्ह्याय् खःसा वयक पिनिगु परिवार थौंकन्हे भुइजःसिइ च्वना वया च्वना दीगु दु । उच्च शिक्षा अध्ययनया झ्वलय् फिाल्याण्डय् च्वना वया च्वनादीगु खःसा वयक मयजु उगु पदय् निक्वःगु कार्यकालया निंतिं निर्वाचित जुगु खः।  सोमबाः जूगु चुनावय् हेलसिन्की नगरबासीपिन्स बालाक्क ज्या यागु आधारय् ताम्राकारयात भोट बिया त्याकूगु खः। ताम्राकार फिनल्याण्डय् दुपिं न्हापांगु पुस्ताया नेपालीतय्सं आप्रवासी प्रणाली, शिक्षा, स्वास्थ्य लगायत छुं नं समस्या फ्यम्वालेमाः धकाः नीतिगत रुपं हे अपुइकेत थःम्ह ज्या यायेगु धकाः वयकलंं धयादिगु दु।  ","  २०७८ आषाढ ३, बिहिबार "
थिमिइ नेपालभाषा अनिवार्य ब्वंकेमाःगु माग ,"मध्यपुर थिमि नगरपालिका दुने अनिवार्य रुपं नेपालभाषा ब्वंकेमाःगु माग यासे अनया मेयर मदन सुन्दर श्रेष्ठयात ध्यानाकर्षण पौ लःल्हाःगु दु । विद्यालयस्तरया स्थानिय मातृभाषा (नेपालभाषा) या विषय अनिवार्य ब्वंकेमाःगु माग यासें थिमिया भाषाप्रेमी व शिक्षासेवीपिन्सं सोमवाः ध्यानाकर्षण पौं लल्हाःगु खः। वंगु निदँ न्ह्यः निसें थीथी निकायलय् वनाः ध्यानाकर्षण याना वषा च्वंगु जुसां आः तक सुनुवाइ मजुगुलिं शिक्षा समितिया पदेन नायः लिसें नगर प्रमुख श्रेष्ठयात लिखित ध्यानाकर्षण पौं लःल्हानागु नेपालभाषा संरक्षण अभियानया संयोजक कृष्णकाजी मानन्धरं कनादिल । उगु ध्यानाकर्षण पौं लःल्हाना कासें मेयर श्रेष्ठं वइगु असार ७ गते न्ह्याइगु मध्यपुर थिमिया नगर परिषदय् स्थानिय मातृभाषा (नेपालभाषा) या विषय अनिवार्य ब्वंकेगु खँया प्रस्ताव तय्गु प्रतिबद्धता प्वंकादिल । उगु प्रस्ताव लिपा बजेट विनियोजन यायेगु लिसें थीथी अभियान न्ह्याकेगु बिचाः प्वंकदिगु खः । उगु ध्यानाकर्षण पौ लल्हाय्त नेपालभाषा संरक्षण अभियानया संयोजक कृष्णकाजी मानन्धर नापनापं, दुजःपिं नविन प्रकाश श्रेष्ठ, ईश्वरलाल श्रेष्ठ, सुरेन्द्र किलंनः श्रेष्ठ, ओम कृष्ण श्रेष्ठ, जीवन पति श्रेष्ठपिं नं झायादीगु खः । येँ महानगरपालिकाय् दकलय् न्हापां येँया फुक्क स्कुलय् लागू जुइगु कथं छगू तगिं निसें च्यागू तगिं तक स्थानिय बिषय कथं थुगुसिया शैक्षिकसत्रय् बैशाख निसें ब्वके धुंकूगु दुसा आः असारं न्ह्याइगु न्हूगु सत्रय् नं नेपालभाषा शिक्षण नियमित रुपं न्ह्याइगु जूगु दु ।","  २०७८ आषाढ १, मंगलबार "
नेपालभाषा एकेडेमीपाखें  बिचाः हायेकल,"नेपालभाषा एकेडेमिया दुजः नांजाःम्ह मूर्तिकार राजकुमार शाक्य व पार्षद् नांजाःम्ह चित्रकार एकाराम सिंया लुमन्तिइ मंगलवा:  बिचा: मुँज्या जुउगु दु । जुम या माध्यमं भर्चुअल जुउगु उगु विचाः मुँज्या एकेडेमीया चान्सलर चित्तरन्जन नेपालीया सभानायसुइ जुउगु खःसा एकेडेमीया सदस्य सचिब मल्ल के सुन्दरं न्ह्याकादीगु खः । बिचाः मुँज्याय्  पुरातत्वविद् सौभाग्य प्रधानांग, मूर्तिकार राजेश अवाले,    ताम्राकार समाज यलया नायः रविन्द्र ताम्राकार ,   श्रीज्यापु महागुथि व  ज्यापु संस्कृति विकास कोषया सन्तु महर्जन , नेवाः देय दबूया नायः नरेश ताम्राकार लिसे लिसें नेदरल्यान्डय् च्वनादीम्ह हलिं नेवाः दबूया पुलांम्ह नायः डा बालगोपाल श्रेष्ठ , बेलायत या संयुक्त श्रेष्ठ लगायतया वक्तापिन्सं नुगःखँ तयादीगु खः ।  ","  २०७८ आषाढ ३, बिहिबार "
शताब्दी पुरूष सत्यमोहन जोशी अस्पतालं डिस्चार्ज,"किस्ट मेडिकल कलेजय् वासः याकाच्वनादीम्ह वाङमय शताब्दी पुरूष संस्कृतिविद् डा.सत्यमोहन जोशी थौं अस्पतालं डिस्चार्ज जुयाः थःगु छेँय् लिहांझाःगु दु । उसाँय् अवस्था भिनावयेधुंकाः सामान्य न्यासिवनेगु यानाहयेधुंकाः वयकःयात डिस्चार्ज यानागु कलेजया प्रिन्सिपल प्रा.डा. बालमानसिंह कार्कीं जानकारी बियादीगु दु । अस्पताल स्रोतया कथं डा.जोशीयात सासः ल्हायेगुलिइ समस्यालिसें छातीया संक्रमण, नुगःया चालय् गडबडी व रक्तचाप म्ह्वः जुइगु समस्या जूगु खः । डिस्चार्ज जुयाः छेँय् लिहांझाःम्ह शताब्दि पुरुष डा जोशीया हाकनं छवाः लिपा स्वास्थ्य अवस्थाया जानकारी कायेगु अस्पतालया छातीरोग विशेषज्ञ प्रा.डा. मिलेशजङ्ग सिजापतीं धयादिल । वर्तमान परिस्थितियात स्वयाः मेगु निवाःतक्क वयकःयात फोन यायेगु अथवा नापलायेगु मयाःसे आराम याकेबीत नं इनाप याःगु दु । नुगः व सासः ल्हायेत समस्या खनेदयेधुंकाः वंगु जेठ २६ गते डा. जोशीयात किस्ट मेडिकल कलेजय् भर्ना याःगु खः । शताब्दि पुरुष जोशी वंगु वैशाख ३० गते तिनि १०२ दँय् पलाः तयादीगु खः । डा.जोशी व वयकःया जहान राधादेवी जोशीं किस्ट मेडिकल कलेजया विद्यार्थीतय् अध्ययन व शोधया लागिं थःगु शरीर मरणोपरान्त दान यानादीधुंकूगु दु ।","  २०७८ आषाढ ४, शुक्रबार "
विष्णुमायाया ‘जितः ख्वयेकाः’या म्यूजिक भिडियो सार्वजनिक ,"कोभिड महामारी नियन्त्रणय् कायेत निषेधाज्ञा न्ह्यानाच्वंगु अवस्थाय् मनोरन्जन ख्यलय् मेमेगु क्षेत्र ठप्प जुयाच्वंसां म्यूजिक भिडियो क्षेत्रया गतिं धाःसा दिपाः मकाः । न्हिं न्हिं हे धइथें युट्युबय् न्हून्हूगु म्येया लिरिकलया नापं अफिसियल म्यूजिक भिडियोत सार्वजनिक जुयाच्वंगु दु । थ्व हे झ्वलय् थौं नं नेपालभाषाया छपु न्हूगु म्यूजिक भिडियो सार्वजनिक जूगु दु । गायिका विष्णुमाया व्यन्जनकारया म्ये ‘जितः ख्वय्काः छ वने फइमखु’ या म्यूजिक भिडियो थौं सार्वजनिक जूगु खः । कलाकार, पत्रकारतय् उपस्थितीइ जुममार्फत जूगु भर्च्युअल ज्याझ्वलय् म्ये सार्वजनिक याःगु खः । ज्याझ्वलय् नवासें वरिष्ठ सिने पत्रकार लिसें नेपालभाषा म्यूजिक भिडियोया न्हापांम्ह निर्देशक विजयरत्न तुलाधरं लकडाउनय् नं नेपालभाषाया म्यूजिक भिडियो ख्यलं बांलाःगु गति कयाच्वंगुलिइ लसता प्वंकादिल । पत्रकार दर्शनवीर शाक्यं म्येया शैलीयात स्वयाः दर्शकया नं व हे कथंया ई अनुभुति बीमाःगु बिचाः तयादिल । पत्रकार बिराजकाजी राजोपाध्यायं म्यूजिक भिडियो वा संकिपा स्वइम्ह दर्शकं उकिया पात्रय् थःत मालेगु यात वा लुइकल धाःसा निर्देशक सफल जुइगु बिचाः तयादिल । गायिका व्यन्जनकारं म्योया संगीतकार मदुम्ह पद्मज्योती बज्राचार्यया ज्ञानमाला भजनलिसें आधुनिक म्ये ख्यलय् योगदानयाबारे चर्चा यानादिल । ज्याझ्वलय् कलाकार सुरज व्यन्जनकार, स्वतन्त्र संसार महर्जनं नं थःथःगु बिचाः तयादीगु खःसा म्यूजिक भिडियोया संगीत संयोजक जुगल डंगोल, मोडलत अनुप शाक्य, सुषमा बज्राचार्य, रोजिना सुवाल, क्यामेरा निर्देशक व भिज्युअल एडिटर अमर चित्रकार, निर्देशक सुरज नापितं थःथःगु अनुभव न्यंकादीगु खः । मदुम्ह मन्त बज्रं च्वयादीगु म्येया म्युजिक भिडियोया बाखं सत्य घटनाय् आधारित धयातःगु दु ।","  २०७८ आषाढ ५, शनिबार "
नेवाः संकिपाख्यःया स्वंगःतग्वगु छ्यँ जाना म्यूजिक भिडियो दयेकीगु,"  नेपालभाषा संकिपा ख्यःया स्वंगःतग्वःगु छ्यँ कथं कयातःपिं आर्यम नकःमि , सुरेन्द्र तुलाधर व रामकृष्ण खड्गी जाना छपु नेवाः म्येया म्युजिक भिडियो दयेकीगु जूगु दु ।  नेपालभाषा संकिपा ख्यःया ज्वःमदुम्ह निर्देशक  व च्वमि आर्यम नकःमिं च्वयादीगु थुगु म्येया लय् चिनामि संकिपा निर्देशक लिसें संगीतकःमि रामकृष्ण खड्गी खः ।  ‘ग्यायेम्वाः ग्यायेम्वाः सुं खनां ग्यायेम्वाः, मन बल्लाका च्वं, तन बल्लाकी....’ । थ्व म्ये थौंकन्हय् कोभिड १९ कोरोना महामारीया इलय् ग्याःचिकुइ लाना च्वंपिं मनूतय्गु नितिं छगू आत्मबल ब्वलंकेगु नितिं जागरण म्ये कथं  पिदनीगु जूगु दुसा थुकिया निर्देशन  नांजाःम्ह निर्देशक लिसें कलाकार    सुरेन्द्र तुलाधरं यानादीगु जुउगु दु ।  लोकंह्वाःपिं म्येहालामिपिं पवित्र कसाः, सतीश महर्जन, जीवित जल्मी, दिपा महर्जन, रत्नशोभा महर्जनलिसें थीथी म्येहामिपिनिगु सः दुथ्याःगु थुगु म्येया संगीत संयोजन जीवित जल्मीं यानादीगु दु ।  थुगु म्येया म्यूजिक भिडियोया दुने नांजाःपिं कलाकारपिं हिसिला महर्जन, सुरज व्यञ्जनकार, नगीना जोशी, कृष्णभक्त महर्जन, रोजिना महर्जनलिसें थीथी कलाकारपिनिगु अभिनय दुथ्याइगु जूगु दु । निर्देशक सुरेन्द्र तुलाधरं  बियादीगु जानकारी कथं थुगु म्येया म्यूजिक भिडियोया छायांकन ज्याझ्वः  मंगलवाःनिसें न्ह्याइगु खँ दु ।  यल महानगरपालिका १६ वडाया वडाध्यक्षलिसें म्येच्वमि निर्मलरत्न शाक्यया ग्वाहालिइ तयार जुइगु थ्व म्ये याकनं हे तयार याना पिथनिगु खँ दु ।  ","  २०७८ आषाढ ८, मंगलबार "
अनामनगरय् हाम्रो टिमया टहरा महानगरपालिकां थुनाबिल ,"अनामनगरया पूर्वी गेट न्ह्यःने ‘हाम्रो टिम नेपालं’ दयेकातःगु टहरा येँ महानगरपालिकां थुनाब्यूगु दु । येँ महानगरपालिकालिसे समन्वय मयाःसे सार्वजनिक जग्गा कब्जा यानाः दयेकूगु धासें महानगरपालिकां उगु टहरा थुनाब्यूगु खः । करीब दच्छि न्ह्यःनिसें ‘हाम्रो टिम नेपाल’ पुचलं अन टहरा दयेकाः थीथी ज्याखँ न्ह्याकावःगु व तारन्ताः टहरा चीकेत धयां नं अटेर याःगुलिं वाध्य जुयाः टहरा थुनेमाःगु महानगरपालिकाया प्रमुख प्रशासकीय अधिकृत राजेश्वर ज्ञवालीं धयादिल । ‘स्थानीयया माग कथं अन हरियाली पार्क दयेकेत ड्रोइङ–डिजाइन तयारी अवस्थाय् दु, ज्या न्ह्याकेत वयकःपिन्त थाय् त्वःताबीत तारन्ताः इनाप यानां नं अटेर याःबलय् थौं महानगरपालिकां हे टहरा थुनाबियागु खः’ ज्ञवालीं धयादिल । पुचलं न्ह्याकाच्वंगु अभियानप्रति छुं नं कथंया आपत्ती वा विमती मदुगु तर, अभियानया नामय् सरकारी जग्गा कब्जा यानाः पार्क दयेकेज्याय् पंगः थनेगु पायछि मजूगु महानगरया नगर प्रहरी प्रमुख एसपी धनपती सापकोटाया धापू दु । टहरा थनेगु झ्वलय् भचा झडप तकं जूगु खःसा टहरा थुनेगुलिइ पंगः थंपिं छुं मनूतयत ज्वना नं यंकूगु दु ।","  २०७८ आषाढ १४, सोमबार "
ज्योती सिङ्गिङ स्टार कासाया न्हापांगु चरणया लिच्वः पिदन, लकडाउनया अवस्थाय्  छेँय् च्वना च्वनेमाःपिं साँगितिक प्रतिभाया  प्रतिभा न्ह्यब्वयेगु तातुना   ज्योती म्युजिक पाखें ग्वसाः ग्वःगु ज्योती सिङ्गिङ स्टार कासाया न्हापांगु चरणया क्वचायेका उकिया लिच्वः  मंगलबार पिदंगु दु ।  कोरोना भाइरस महामारी रोकथाम व नियन्त्रण यायेगु नितिं जुयाच्वंगु लकडाउनया इलय् संगीतह्यःमिपिनिगु आत्मबल उच्च यायेगु आज्जुं ज्योति म्यूजिकया ज्योति सिंगिङ्ग स्टार परिवारपाखें ग्वसाः ग्वयाः वयाच्वंगु ‘ज्योति सिंगिङ्ग स्टार कम्पिटिशन २०७८’या न्हापांगु चरणपाखें निगूगु चरणय् छनौट जुइत ताःलाःपिं संगीतह्यःमि प्रतिभा कलाकारपिनिगु नां थौं मंगलवाः सुथय् लिच्वः सार्वजनिक याःगु खः । ‘ज्योति सिंगिङ्ग स्टार कम्पिटिशन २०७८’ या न्हापांगु चरणपाखें निगूगु चरणय् छनौट जुइत ताःलाःपिनिगु लिच्वः सार्वजनिक जूगु जानकारी ग्वसाः खलःया कजिंपिं मध्ये छम्ह कजि संगीतकःमि मंजिल शाक्यं जानकारी बियादीगु खः । कजि भाजु शाक्यं न्हापांगु चरणय् नेपालभाषा विधाय् गुइम्ह कासामिपिन्सं ब्वति काःगुलि स्वीम्ह कासामिपिं ल्यज्या यानाः निगूगु चरणया नितिं छनौट जूगु जानकारी बियादीगु दु । अथेहे ग्वसाखलःया मेम्ह दुजः अमोघबीर बज्राचार्यं खस नेपाली भाषा विधाय् न्हापांगु चरणय् सच्छि व नीखुम्ह  कासामिपिन्सं ब्वति काःगुलि पीन्हयेम्ह  कासामि  ल्यज्या यानाः निगूगु चरणया नितिं छनौट जूगु जानकारी नं बियादीगु दु । थुगु ‘ज्योति सिंगिङ्ग स्टार कम्पिटिशन २०७८’ कासाय् नेपालभाषा व खस नेपाली भाषा निगुलिं विधाय् म्ये हालेदइगु प्रावधान तयातःगु खः । ,"  २०७८ आषाढ ८, मंगलबार "
आनन्दकुटी विद्यापीठय् सितिकं आखः ब्वंकिगु,"कोभिड १९ या महामारीपाखें प्रभावित परिवारया नितिं ग्वाहालिया तातुनां आनन्दकुटी विद्यापीठं निःशुल्क ब्वंकेगु ग्वसाः ग्वःगु दु ।  आर्थिक व सामाजिक रुपं हाथ्या जुयाच्वंगु थौंया अवस्थाय् अभिभावकपिन्त अःपुइमा, ब्वमिपिं नं गुणस्तरीय शिक्षां बञ्चित मजुइमा धकाः थुगु ब्यवस्था यानागु विद्यापीठ सुत्रं धाःगु दु । गुणस्तरीय शिक्षाय् प्रतिबद्ध विद्यापीठं थुगु क्वःछिनाकथं छगू निसें गुंगूतगिं तक सच्छि व नीम्ह ब्वनामिपिं भर्ना कायेगु ग्वसाः ग्वःगु दु । थुगु ब्यवस्थाकथं भर्ना शूल्क १०० तका पूसा गाःगु व मासिक शुल्क धाःसा निःशुल्क जुइ । कोभिड–१९ या प्रभावया हुनिं विद्यापीठं थौंकन्हे धाःसा अनलाईन माध्यमं ब्वंकेगु ज्या यानाः वयाच्वंगु दु । तःकूगु क्षेत्र, खुल्ला म्हितेगु ख्यः व माःकथया सकतां पूर्वाधार दुगु विद्यापीठ गुँ दथुइ दु । स्वच्छ व न्ह्याइपुगु वातावरण दुगु थुगु विद्यापीठ ब्वनामिपिनि भौतिक, बौद्धिक व आध्यात्मिक विकासय् तिबः जुयाच्वंगु दु । न्हय्गू दशकनिसें शिक्षाया जः ह्वलाः वयाच्वंगु थुगु विद्यापीठ विश्व सम्पदा स्वयम्भू महाचैत्य लिक्क लाः ।   अमृतानन्द महास्थवीरं वि सं २००८ सालय् बुद्ध शिक्षा बीगु तातुनां पलिस्था यानादीगु आनन्दकुटी विद्यापीठं कोभिड १९ या महामारीया निगूगु लहरय् ङ्येगु बेडया आइशोलेशन दयेकाः नं कोरोना ल्वचंकः पिनिगु सेवा याःगु खः ।","  २०७८ आषाढ १२, शनिबार "
मिसा साहित्यकारतये भर्चुअल मुनाय् संस्थाया उलेज्या ,"  हनेबहःम्ह वरिष्ठ साहित्यकार कवयित्री नारायण देवी श्रेष्ठया मूपाहांसुइ मिसा साहित्यकार मुना  आइतवाः जुम मार्फत भर्चुअल रुपं क्वचाःगु दु । उगु हे ज्याझ्वलय्  मिसा साहित्यकार मुना नांयागु संस्थाया उलेज्या वयकः मयजु श्रेष्ठजुं यानादीगु खःसा   वयकलं हे साहित्य गोष्ठीया उलेज्या नं यानादीगु खः ।    मिसा साहित्यकार मुना संस्थाया नायः अञ्जना ताम्राकारया सभापतित्वय् न्ह्याःगु ज्याझ्वलय् नायः मयजुं  उपस्थित सकसितं  लसकुस यायगु ज्या नं यानादीगु खः । नापं वयकलं संस्थाया बारे बःचाहाकःगु खँ नं तयादीगु खः ।    मिसा साहित्यकारतय्गु उत्थान यायगु आज्जु तयाः नीस्वंगु थुगु संस्थाया न्वकु विमलप्रभा बज्राचार्यं संस्थाया म्हसीका   व छ्याञ्जे विमला मानन्धरं न्ह्याःकूगु उगु ज्याझ्वलय् नेपालभाषा ख्यःया थीथी व्यक्तित्व पिन्सं विशेष पाहांया कथं थःथःगु नुगः खँ नं प्वंकादीगु खः ।  थुकथं नुगः खँ प्वंकेगु झ्वलय् थौंकन्हय् विदेशय् च्वनादीम्ह संस्थाया संरक्षक डा. ज्योतिप्रभा तुलाधर, विशेष पाहांपिं प्रा.डा सुन्दरकृष्ण जोशी, नेवाः न्ह्यलुवा मल्ल के सुन्दर, प्रा.प्रेमशान्ति तुलाधर, बाखंच्वमि प्रकाश कुमारी प्रधान, बाखं च्वमि सुवर्ण केशरी चित्रकार, आधुनिक कवि डा. आनन्द जोशी लगायतं थःथःगु खँ तयादीगु खः ।   झ्वलय् वक्तापिन्सं नेपालभाषाया साहित्यिक संस्थात निस्वना लिपा वना हानं फ्यासुना वंगु आपालं दयाच्वंगु खँ तकं न्ह्यथना दीगु खःसा थुकथंया अवस्थायात तकं ध्यानय् तयाः थुगु संस्थायात निरन्तरता बिइगु ज्या यानावनेमाःगु धारणा नं प्वंकादीगु खः । नापं झीसं संस्था निस्वने धुंकाः न्हूपुस्तायात हस्तान्तरण याना वनेगु सोच नं दयका वनेमाः धका नं खँ पिदंगु खः ।    थुकथं हे उगु मुनाय् न्हूपिं व पुलांपिं  नेपालभाषाया थीथी साहित्यकारपिन्सं  उत्साहजनक रुपं थःथःगु रचना नं ब्वना दीगु खः ।    उगु  मुनाय् ब्वंगु रचना मध्ये बाखं विधायात कयाः  धु्ुब मधिकःमिं  समिक्षा यानादीगु खःसा  साहित्यया थीथी  पक्षयात कःघाना डा. ज्योति तुलाधरं नं समिक्षा यानादीगु खः ।   ज्याझ्वलय् संस्थाया न्वकु दिव्या ताम्राकारं सुभाय् सुभाय् बियादीगु खः ।       साहित्यकार मय्जु अन्जना ताम्राकारजुया नायःसुइ ’मिसा साहित्यकार मुना’  नीस्वने ज्या  जूगु  थुउगु संस्थाय् नपम्ह न्वकु  दिब्या ताम्राकार व बिमलप्रभा बज्राचार्य, मू छ्याञ्जे बिमला मानन्धर, दांभरीं भवानी तुलाधर, ल्यूछ्याञ्जे राजेस्वरी राजोपाध्यय व ल्यू दांभरी रेणु श्रेष्ठजुपिं च्वनादीगु दु । थ्व पुचःया तातुना धइगु साहित्यया बिषयय् सहलह ब्याकेगु, मिसा साहित्यकारपिनिगु लेखन क्षमता थपू यायेगु, मिसा च्वमिपिनिगु जक सृजना दुथ्याकाः सफू पिकायेगु लगायतया  दुउगु खँ नं उगु भर्चुअल मुनाय् जानकारी बिउगु दु ।  ","  २०७८ आषाढ १५, मंगलबार "
मरुसतः पुनर्निर्माणया लागिं येँ महानगरपालिकां थप १ करोड बिल ,"येँ महानगरपालिकां मरुसतः पुनर्निर्माणया लागिं थप १ करोड तका अनुदान ब्यूगु दु । उपभोक्ता समितिमार्फत पुलांगु हे शैलीइ पुनर्निर्माण जुयाच्वंगु मरुसतः पुनर्निर्माणया लागिं येँ महानगरपालिकां थप १ करोड अनुदान ब्यूगु खः । व झ्वलय् मरुसतः पुनर्निर्माण समितिया कजि राजेश शाक्यं येँ महानगरपालिकां मरुसतः पुनर्निर्माण समितियात प्यंगू चरणय् यानः ११ करोड ५० लाख तका उपलब्ध याकूगु व करीब १२ करोडय् ज्या क्वचायेकेगु आज्जु कयागु धयादिल । ‘पुनर्निर्माणया ज्या ९० प्रतिशत स्वयां अप्वः क्वचायेधुंकल, आः याकनं हे उलेज्या यायेगु चरणय् थ्यनी,’ शाक्यं धयादिल । ‘जिमिसं इलय् हे ज्या क्वचायेकेत लकडाउन व निषेधाज्ञाया इलय् नं स्वास्थ्य मापदण्ड पालना यासें फक्व भौतिक दूरी कायम यानाः पुनर्निर्माणया ज्यायात निरन्तरता बियावयागु दु ।’ सिँ अभावया हुनिं ज्या सामान्य लिबाःगु तर आः व समस्या ज्यनेधुंकूगु वयकलं धयादिल । रौतहटलिसेंया जिल्लां सिँ हयाः हेटौडाय् फायाः येँय् हयाच्वनागु शाक्यं धयादिल । ७गूगु शताब्दीया हे प्रविधि छ्यलाः मरुसतः पुनर्निर्माण जुयाच्वंगु व चा, अप्पा व सिँ नं पुलांगु हे शैलीया छ्यलागु जानकारी नं शाक्यं बियादिल । ०७२ सालया भुखाचं क्षतिग्रस्त मरुसतःया पुनर्निर्माणया ज्या समितिं ०७५ या वैशाखनिसें न्ह्याःगु खः । मरुसतः पुनर्निर्माणया लागिं येँ महानगरपालिकां सुरुइ ५० लख तका ब्यूगु खः । लिपा निक्वः ५–५ करोड यानाः महानगररपालिकां आःतक्क मुक्कं ११ करोड ५० लाख उपलब्ध याकेधुंकूगु दु । येँ महानगरया प्रमुख विद्यासुन्दर शाक्यं ऐतिहासिक सम्पदा मरुसतः पुनर्निर्माणया लागिं बजेट अभाव जुइकेमबीगु धासें इलय् हे ज्या क्वचाइगुलिइ आशावादी दुगु धयादिल ।","  २०७८ आषाढ १५, मंगलबार "
न्हापांखुसी ‘हलिं नेवाः न्ह्यसः लिसः कासा ११४१’  जुइगु,"  नेपाःया छगू सभ्य, सुसंस्कृत व बिस्कं म्हसीका दुगु जाति खः नेवाः । नेपाः देय्या हे म्हसीका तकं कुबियाच्वंगु नेवा जाति थौं हलिंन्यंकंया कुंकुलामय् थ्यनाच्वंगु दु । थःगु लजगाः, नोकरी, व्यापार, व्यवसाय व अध्ययनया झ्वलय् हलिंया हरेक देशय् च्वनाः नं थःगु जातीय म्हसीका, भाषा, कला, संस्कृति, साहित्य, रीतिथिति, नखःचखः आदिया उत्थान यायेगु, उकियात च्वन्ह्याकेगु, हलिंया मेमेगु समुदाय दुने नं परिचित यायेगु ज्या याना वयाच्वंगु दु ।  हलिंन्यंकंया कुंकुलामय् न्यना वनाच्वंपिं नेवाःतय्त अझ छधीछप्पँ यायेगु तातुनाः थनिं झिदँ न्ह्यः विश्व नेवाः संगठन , वर्ल्ड नेवाः अर्गनाइजेसन  गठन जूगु खः । थनिं झिदँ न्ह्यः पलिस्था जूगु थ्व संगठन वइगु ने.सं. ११४१ गुंलाथ्व चतुर्दशि, ईश्वी संवत् २०२१ अगस्त २१ तारिख शनिवाःकुन्हु झिदँ क्यनेत्यंगु दु ।  हलिं नेवाः दबू छगू दशक क्यंगु लसताय् न्हापांखुसी ‘हलिं नेवाः न्ह्यसः लिसः कासा ११४१’  जुइगु जुउगु दु ।  न्ह्यसः लिसः कासा थ्वहे  वइगु  ने.सं. ११४१ गुंलाथ्व षष्ठि, ईश्वी संवत् १४ अगस्ट, २०२१ ,०७८ साउन ३०गते शनिवाःनिसें शुरु जुइ । थौंया कोरोना संक्रमणया जोखिम ल्यँदनिगु थ्व ईलय् आधुनिक युगय् प्रविधिया ग्वाहालि कया जुइगु थ्व कासाय् ब्वति कायेत नेपाःलिसें विश्वया हरेक देशय् च्वंपिं झिंच्य दँ तक दुपिं झिंनिगू तगिंतकया ब्वँमिपिंन्सं  ब्वति काये दइगु थ्व कासाय् ब्वति कायेत स्वम्हेसिया छगू पुचः जुइमाः । उकी छम्ह मिसा अनिवार्य दयेमाः धका धयातःगु दुसाः कासाय् ब्वति काये योग्यपिंसं विश्व नेवाः संगठनया वेबसाइट य् वनाः वइगु दिल्लागा सप्तमि, ने.सं. ११४१ जुलाई ३१ तारिख तकया दुने क्वःछिनातःगु शुल्क पुलाः फाराम जायेकादीफइगु खँ दुसाः कासाय् ब्वति कायेत नेपाः दुनेया छगू पुचःया निंतिं द्वःछि तका व नेपालं पिनेच्वंगु छगू पुचःया निंतिं २५ डलर शुल्क पुलेमाःगु व्यवस्था दु । कासाय् मुक्कं स्वीनिगू पुचःयात जक दुथ्याकिगु खःसा ब्वति काइगु पुचःयात समूह विभाजन यानाः छगू समूहय् प्यंगू पुचः दुथ्याकाः कासा याइगु खँ दु ।न्हापांगु चरणय् उत्कृष्ट निगू पुचः न्हाप व लिउ निगूगु चरणय् वनी । निगूगु चरणय् उत्कृष्ट छगू पुचः स्वंगूगु चरणय् दुहां वनी । उकी नं उत्कृष्ट जुइत ताःलाःगु पुचः बिजं कासा फाइनलय् दुहां वनीगु व दकलय् लिपा प्यंगू पुचःया दथुइ जुइगु बिजं कासाय् न्हाप, लिउ, लियांलिउ, हःपाः सिरपाः त्याकेत ताःलाःपिंत नगद सिरपाः बीगु लिसें प्रत्येक समूह चरणय् नं उत्कृष्टयात सिरपाःया व्यवस्था दुगु खँ ग्वसाखलःपाखें   जानकारी बिउगु दु  ।  बिजं कासाय् न्हापयात ६०० अमेरिकी डलर, लिउयात ४०० अमेरिकी डलर, लियांलिउयात ३०० अमेरिकी डलर व हःपाःयात १५० अमेरिकी डलर सिरपाः बीगु ग्वसाः दु ।  थुगु हलिं नेवाः न्ह्यसः लिसः कासा ताःलाकेत भाजु विमलमान श्रेष्ठ ,क्यानाडाया संयोजकत्वय् झिंन्याम्हेसिया छगू न्ह्यसः लिसः कासा ग्वसाः पुचः नं नीस्वंगु दु । उगु पुचलय् संयुक्त श्रेष्ठ ,बेलायत व दीपेशमान शाक्य आयरल्याण्ड लिउ कजिकथं च्वनादीगु दु । थुकथं हे दुजलय् केशरमान ताम्राकार ,अमेरिका, कृष्ण चखुं बेलायत, उत्तम माकजु ,क्यानाडा, भुषणलाल श्रेष्ठ ,अमेरिका, नरेश ताम्राकार ,क्यानाडा, रश्मिला प्रजापति ,नेपाः, शाक्य सुरेन ,नेपाः ,शोभित शाक्य ,इस्टोनिया, मय्जु रजनी श्रेष्ठ  बेल्जियम, समन्त बज्राचार्य ,अमेरिका, कमल श्रेष्ठ न्युजिल्याण्ड,  उदेन न्हूसाय्मि नेपाः दुजःकथं च्वनादीगु दु । कासा ताःलाकेत दया शाक्य ,अमेरिकाया संयोजकत्वय् योग्यता व निर्णायक कमिटी, केशरमान ताम्राकारया संयोजकत्वय् न्ह्यसः लिसः निर्माण कमिटी, संयुक्त श्रेष्ठया संयोजकत्वय् न्ह्यसः लिसः कासा प्रविधि कमिटी, भूषणलाल श्रेष्ठया संयोजकत्वय् अर्थ व्यवस्थापन समिति, रश्मिला प्रजापति संयोजक व उदेन न्हूसाय्मि सह संयोजक जुयादीगु प्रचारप्रसार कमिटी गठन यानातःगु दु । सामाजिक संजाल संयोजककथं मय्जु लालिमा श्रेष्ठ, आशुतोष बाराही व पुजल बज्राचार्ययात ल्यःगु दु । थुकथं हे डब्लुएनओया नायः सिजन श्रेष्ठ, संरक्षक दया शाक्य व नारायण राजभण्डारीयात सल्लाहकारकथं ल्यःगु दु । न्ह्यसः लिसः कासा मू ग्वसाः पुचलय् अमेरिका, क्यानाडा, बेलायत, आयरल्याण्ड, बेल्जियम, इस्टोनिया व न्यूजिल्याण्डपाखें नं प्रतिनिधित्व जुयाच्वंगु दु ।  ","  २०७८ आषाढ २२, मंगलबार "
नीति व सर्वोच्चया आदेश अःखः जूगुलिं रत्नपार्कया चित्र हुयागु शाक्यया धापू ,"येँ महानगरपालिका प्रमुख विद्यासुन्दर शाक्यं रत्नपार्कया अंगलय् च्वःगु चित्र कानून व सर्वोच्च अदालतया फैसला कथं हुइमाःगु धयादीगु दु । नगरसभाया गुक्वःगु अधिवेशनया न्यागूगु बैठक धुंकाः खँ ल्हासें महानगर प्रमुख शाक्यं सर्वोच्च अदालतया फैसला व महानगरपालिकाया कानुन–नीतिया कार्यान्वयनय् यंकेत उकथंया चित्र हुइमाःगु धयादिल । सर्वोच्चया आदेश व महानगरपालिकाया कानुन–नीति हाचां गायाः लालाःथे सुनां नं अंगलय् चित्र च्वयेमज्यूगु शाक्यया धापू खः । ‘०७२ भदौ १६ गते सर्वोच्चया तत्कालीन प्रधानन्यायाधीश कल्याण श्रेष्ठ व न्यायाधीश ओमप्रकाश मिश्रया मंकाः इजलासं महानगर क्षेत्रया होर्डिङ बोर्ड, भित्तेलेखन, पोष्टर, पम्पेटलिसेंया सामग्री मतयेत व तयातःगु चीकेत आदेश ब्यूगु दु’ शाक्यं सर्वोच्चया फैसला लुमंकादिल । धेबा पुलाः विज्ञापन तये धाःसां थःपिन्सं सर्वोेच्चया आदेश व महानगरपालिकाया नीति पालना यासें अथे याके मबियागु शाक्यं दाबी यानादिल । वय्कलं थ्वयां न्ह्यः नं दरबार हाइस्कुल, त्रिचन्द्र कलेज, वीर अस्पताल न्ह्यःने, नेशनल ट्रेडिङ लिसेंया थासय् अंगलय् च्वयातःगु सामग्री चीकागु नं दाबी यानादिल । ‘न्हापांगु खुसी रत्नपार्कया उगु चित्र हूगु थें प्रचार जुयाच्वन, अथे मखु । निधेष यानातःगु मेथाय् नं अनुमति मकाःसे दयेकातःगु अज्याःगु सामग्री चीकागु दु’ शाक्यं धयादिल । स्वास्थ्यकःमि, सेना, प्रहरी, पत्रकार, कलाकारतय् मनोवल उच्च दयेकातयेत सहकार्य आवश्यक जूगुलिइ बः ब्युसें निधेष यानातःगु थासय् च्वयातःगु चित्रं जक वयकःपिनिगु सम्मान मजुइगु बिचाः वयकलं तयादिल । महानगरं सरकारी व सामुदायिक अस्पतालया स्वास्थ्यकःमितय् मनोबल उच्च दयेकातयेत आर्थिक, भौतिक, प्रविधिगत व प्रणाली विकासय् ग्वाहालि यानागु वयकःया धापू खः । महानगर क्षेत्र पिनेया अस्पताललिसे तकं सहकार्य यासें स्वास्थ्यकःमितय् मनोवल उच्च दयेकेगु ज्या यानाच्वनागु अवस्थाय् महानगरपालिका) वा थम्हं गुकथं वयकःपिनि सम्मानय् ध्वका धकाः शाक्यं न्ह्यसः तयादिल ।","  २०७८ आषाढ २३, बुधबार "
भारतीय  अभिनेता   दिलिप कुमार मन्त,"ट्रेजेडी किङ्गया रुपय् नांजाःम्ह भारतीय अभिनेता दिलीप कुमार मन्त । ९८ दँया उमेरय् थौं सुथय् मुम्बईया छगू अस्पतालय् वासः यायेगु झ्वलय् मदुगु खः । मदुम्ह कलाकार दिलिप कुमारयात आकाझाकां सासः ल्हाये थाकुया वःगुलिं जुन ३० य् अस्पताल भर्ना यागु खः। छुं दिं न्ह्यः तिनि वयकःया उसाँय् अवस्था बांलानावःगु धाःसां थाैं सुथसिया ७ः३० ताः इलय् वयकलं प्राण त्याग यात । सन् १९४४ य् पिदंगु ज्वारभाटा नांयागु फिल्मं निसें सन् १९९९ य् पिदंगु किला नांयागु फिल्म तकया ५५ दँया न्यागू दशक ताःहाकःगु यात्राय् ६५ सिबें अप्वः फिल्मय् अभिनय याःगु दु । ज्वारभाटा फिल्मपाखें थःगु अभियन यात्रा न्ह्याकूम्ह दिलिप कुमारया सन् १९४९ य् पिहांवःगु अन्दाज फिल्मं थ्व ख्यलय् पलाः क्वातुगु खः । अन्दाज फिल्म व्यावसायिक हिसाबं सफल जूगु फिल्म खःसा थुकी नर्गीस व राज कपुरं नं अभिनय याःगु दु । दिलिप कुमार व राज कपुरं थ्वहे छगू फिल्मय् नापं म्हितुगु खः । दिलिप कुमारया तिरीमयजु सायरा बानो नं बलिउड अभिनेत्री खः धाःसा उमि सन्तान धाःसा मदु । दिलिप कुमारया जन्म सन् १९२२ डिसेम्बरया ११ तारीखखुन्हु थौंकन्हयया पाकिस्तानया पेसावर धाःथासय् जूगु खः । इस्लामी परिवारय् जन्म जूम्ह दिलिप कुमारया नां माेहम्मद यूसूफ खान खःसा हिन्दी फिल्मय् हिरो जुयाः म्हितेत हिन्दू नां दिलीप कुमार धकाः तःगु खः । मेला, नयाँ दौर, गङ्गा जमुना, देवदास, राम और श्याम, कोहिनूर, मधुमति, दाग, मुगल–ए–आजम वयकःया तसकं लोकंह्वाःगु छुं फिल्म खःसा लिपा वनाः क्रान्ति, शक्ती, दुनिया, विधाता, मशाल, सौदागर लगायतया आपालं फिल्म नं म्हितुगु खः । सन् १९९९ य् पिदंगु ‘किला’ वयकःया दकले लिपांगु फिल्म खः ।","  २०७८ आषाढ २३, बुधबार "
स्वनिगलय् कोरोना लंपिं ९६ प्रतिशत ,"लिपांगु २४ घौ दुने देयन्यंकनं थप जूपिं कोभिड १९ या न्हूपिं संक्रमितमध्ये २७ दशमलव ६७ प्रतिशत संक्रमित स्वनिगलय् दु । देयन्यंक १ हजार ८५७ संक्रमित लूबलय् वमध्ये ४२७ म्ह स्वनिगलय् दु । येँय् २८७, यलय् ८२ व ख्वपय् ५८ न्हूपिं संक्रमित लूगु खः । स्वनिगलय् मुक्कं २ लाख ६८ हजार ६३ म्हेसित कोभिड १९ संक्रमण जुइधुंकल । वमध्ये ९६ प्रतिशत संक्रमित कोरोना भाईरसयात बुकाः संक्रमणमुक्त नं जुइधुंकल । स्वनिगः दुनेया मुक्कं संक्रमिततमध्ये २ लाख ५७ हजार ३१८म्ह संक्रमितयात संक्रमण लनेधुंकल । वंगु २४ घौ दुने ५१४म्ह संक्रमित संक्रमण लंकाः डिस्चार्ज जूगु दु । स्वनिगलय् आः ७ हजार ९१४म्ह सक्रिय संक्रमित वासः याकाच्वंगु दु । स्वनिगःया थीथी संस्थागत आइसोलेसनय् वासः याकाच्वंपिं सक्रिय संक्रमितमध्ये ५०९म्ह एचडियू/जनरल वार्डय् दुसा आइसीयूलय् दुपिं १६४म्ह मध्ये ५९ म्हेसित भेन्टिलेटरय् तयाः वासः यानाच्वंगु दु । लिपांगु खुसी स्वनिगलय् मुक्कं न्याम्ह संक्रमित मन्त । येँ व यलय् २÷२ व ख्वपय् छम्ह संक्रमितया ज्यान वंगु खः । स्वनिगलय् कोभिड १९ या हुनिं मदुपिनिगु ल्याः २ हजार ८३१ थ्यंगु दु ।","  २०७८ आषाढ २४, बिहिबार "
"स्वनिगलय् ३९१ संक्रमित थप, ४४० संक्रमण मुुक्त ","लिपांगु २४ घौ दुने देयन्यंक थप जूपिं कोभिड १९ या न्हूपिं संक्रमितमध्ये २१ दशमलव ३५ प्रति स्वनिगलय् दु । लिपांगु खुसी स्वनिगलय् कोभिड १९ या ३९१ म्ह न्हूपिं संक्रमित लूगु दु । येँय् २६३, यलय् ९७ व ख्वपय् ३१ न्हूपिं संक्रमित लूगु खः । स्वनिगलय् आःतक्क कोभिड १९ संक्रमण जूपिनिगु मुक्कं ल्याः २ लाख ६९ हजार २४८ थ्यंगु दु । उपिंमध्ये ९६ दशमलव ११ प्रतिशत संक्रमणमुक्त जुइधुंकूगु दु । स्वनिगलय् कोरोना भाईरसयात बुकाः संक्रमणमुक्त जूपिनिगु मुक्कं ल्याः २ लाख ५८ हजार ७७६ थ्यंगु दु । वंगु २४ घौ दुने ४४० संक्रमित संक्रमण लंकाः छेँय् लिहांवंगु दु । स्वनिगलय् वासः याकाच्वंपिं सक्रिय संक्रमितया ल्याः ७ हजार ६२७ दु । स्वनिगःया थीथी संस्थागत आइसोलेसनय् वासः याकाच्वंपिंमध्ये ५३१ जनरल/एचडियू वार्डय् दुसा आइसीयूलय् दुपिं १५७ मध्ये ५८ म्हेसित भेन्टिलेटरय् तयाः वासः यानाच्वंगु दु । येँय् निम्ह व यलय् छम्ह यानाः स्वनिगलय् थप स्वम्ह संक्रमित मन्त । स्वनिगलय् आःतक्क २ हजार ८४२ म्हेसिया कोभिड १९ संक्रमणया हुनिं ज्यान वंगु दु ।","  २०७८ आषाढ २७, आइतबार "
वीरेन्द्र अस्पताल छाउनीइ निःशुल्क हेमोडाइलाइसिस सेवा न्ह्यात,"वीरेन्द्र अस्पताल छाउनीइ महानगरवासी मृगौला ल्वगिया लागिं निःशुल्क हेमोडाइलाइसिस सेवा न्ह्याःगु दु । येँ महानगरपालिकाया आर्थिक ग्वाहालि व नेपाली सेनाया व्यवस्थापनय् वीरेन्द्र अस्पताल छाउनीइ निःशुल्क हेमोडाइलासिस सेवा न्ह्याःगु खः । आइतबाः येँ महानगरपालिका प्रमुख विद्यासुन्दर शाक्य व प्रधान सेनापति पुर्णचन्द्र थापां मंकाः रुपं निःशुल्क हेमोडाइलाइसिस सेवा न्ह्याकादिल । व झ्वलय् महानगर प्रमुख शाक्यं मिर्गौला सम्बन्धी ल्वय् जुइ न्ह्यवः हे उकिया पनेत वा ल्वय् जुइधुंकाः अप्वः स्यंकेमबीत थुगुसीनिसें हे ‘स्वस्थ मिर्गौला–स्वस्थ काठमाडौं’ ज्याझ्वः न्ह्यायेधुंकूगु धयादिल । मिर्गौला बचाउ अभियान नांया संस्थालिसे सहकार्य यासें महानगरपालिकाया स्वीनिगुलिं वडाय् ज्याझ्वः न्ह्याःगु शाक्यं जानकारी बियादिल । ‘येँ महानगरपालिकां थःगु नीति अले कार्यक्रमय् हे अस्पताल न्ह्याकेगु धाःगु दु । आःया लागिं व सम्भव मजूगुलिं विशेषज्ञ सेवा दुपिंलिसे सहकार्य यानाः महानगरवासीयात स्वास्थ्य सेवा बीगु कुतः न्ह्याकागु खः’ शाक्यं धयादिल । सेवा न्ह्याकेत आवश्यक भौतिक पूर्वाधार, ८ हेमोडायलाइसिस मेसिन, छगः रिप्रोसेसिङ मेसिन, लः शुद्धीकरण प्लान्ट व मेगु मेडिकल उपकरणत नं जडान यायेत महानगरं अस्पतालयात ३ करोड तका अनुदान उपलब्ध याकूगु दु । थ्व सम्बन्धि महानगरपालिका व अस्पताल दथुइ ०७६ पुस २ गते सम्झौता जूगु खः । सम्झौताया ई न्यादँया तयातःगु दु । सम्झौता कथं जडान जूगु ८ हेमोडायोलाइसिस मेसिनं हरेक वालय् निगू सिफ्टय् सेवा बी फइ । अस्पतालया प्रमुख सहायक रथी डाक्टर अरुण शर्मां सेवा काःवइपिं विरामीं महानगरं ब्यूगु सिफारिस ज्वनाः वयेमाःगु जानकारी बियादिल । सेवा न्ह्याकेत अस्पतालय् बिस्कं हे युनिट दयेकूगु दु । उपचारय् संलग्न छम्ह एमबीबीएस डाक्टर, स्वम्ह स्टाफ नर्स, छम्ह हेमोडायलाइसिस प्राविधिक, छम्ह प्रशासन स्वइम्ह अधिकारी व छम्ह सफाई कर्मचारी यानाः मुक्कं ७ जनशक्तिया लागिं तलब खर्च महानगरं बी । मिर्गौलां ज्या मयाइगु अवस्थाय् शरीरय् मुनीगु दुषित पदार्थत शरीरं पिछ्वयाः स्वस्थ दयेकेगु विधि डायोलाइसिस खः । आः देयन्यंकया ६५ अस्पतालय् ४सः व ९८ डायोलासिस मेसिनं ३ हजार ५सः व १६ विपन्न वर्गया विरामीतयसं निःशुल्क हेमोडायोलाइसिस सेवा कयाच्वंगु तथ्याङ्क दु । निःशुल्क डायोलाइसिस यायेबलय् राज्यं प्रति विरामी दँय् २ लाख ६० हजार तका खर्च यानाच्वंगु धाःगु दु । नेपालय् दँय्दसं २ हजार ६सःम्ह मिर्गौलाया न्हूपिं विरामी थप जुयाच्वंगु सरकारी तथ्यांक दु ।","  २०७८ आषाढ २७, आइतबार "
